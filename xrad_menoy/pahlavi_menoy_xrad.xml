<?xml version="1.0" encoding="UTF-8"?>


<?xml-model href="pahlavi_menoy_xrad_schema.rnc" type="application/relax-ng-compact-syntax"?>
<work>
	<metadata>
		<title>DĀDESTĀN Ī MĒNŌY XRAD</title>
		<title_trans>Spirit of Wisdom”</title_trans>
		<call_no>K43_1314</call_no>
		<!-- Is 1314 part of the call number, or the year it was scribed? -->
	</metadata>
	<!-- starting toward the bottom of folio 132v -->
	<document>
		<section id="MX.1">
			<!-- This is a kind of question-and-answer advice literature; other scholars seem to have prioritized the content of the document in terms of conventions, rather than the structure of the text, so I am following suit here -->
			<!-- Judgment call: convention breaks text into content pieces, i.e. inferring sentences; to keep the line-by-line information? Prioritize content or diplomatic annotation? -->
			<question>
				<s sid="1.1/1">pursīd dānāg ō mēnōy ī xrad kū</s>
				<s sid="1.2">čiyōn šāyēd xwāst dārišn ud padēxīh ī ⎧ tan ǰud az ziyān ī ruwān ud
					bōxtārīh ī ruwān ǰud az ziyān ī  tan ∵</s>
			</question>
			<!-- This unicode (∵) mimics the actual symbol in the manuscript to (inconsistently) designate a section break: how to code? -->

			<answer>
				<s sid="1.3/2">mēnōy ī xrad passox kerd kū</s>
				<s sid="1.4">ān ī az tō keh pad ham-tāg (dār) ud ham-tāg pad (az-iš) meh</s>
				<s sid="1.5">ud az-iš meh pad <folio no="K43_133"/> sālār ud sālār pad xwadāy dār
					∵</s>
				<s sid="1.6/3">ud andar xwadāyān ēkānag framān-burdār ud rāst-gōwišn bāš ∵</s>
				<s sid="1.7/4">andar hamēmālān ērtan ud čarb ud hu-čašm bāš ∵ </s>
				<s sid="1.8/5">spazgīh ma kun</s>
				<s sid="1.9">kū-t dusrawīh ud druwandīh awiš nē rasēd</s>
				<s sid="1.10/6">čē guft estēd kū</s>
				<s sid="1.11">spazgīh garāntar az ǰādūgīh</s>
				<s sid="1.12">ud andar dōšox harw druz dwārišn ō pēš</s>
				<s sid="">ud druz ī spazgīh garān-wināhīh rāy dwārišn ī ō pas ∵</s>
			</answer>
		</section>
	</document>
</work>
<!-- Remainder of the full text, in case I want to continue work on it later.

DĀDESTĀN Ī MĒNŌY XRAD
[K43_1314]
	Pad nām ī dādār Ohrmazd
	pad nām ud nērōg ud ayārīh ī dādār Ohrmazd ud amahrspandān hu-xwadāyān hudāgān
	ud hamāg yazdān ī mēnōyān  ud yazdān ī gētīyān pad nēk ǰahišn ud xūb murwāg [bād]
nibēsēm  dādestān ī mēnōy ī xrad pad yazdān kām —
MX.0 [0.1-28 not K43, PB]
0.1/1	pad nām ud šnāyišn ī wispān-sūd dādār Ohrmazd
0.2	ud harwisp mēnōy ud gētīy dahišnān yazdān
0.3	ud frahangān frahang ī dēn ī māzdēsn
0.4	kē-š ēd ēdōn bun-xān ī dānāgīh frāz wizīdār ∵
0.5/2	u-š pad xwarrah ud kām ī dō axwān abzōnīgān āfrāh dādār Ohrmazd
0.6	ud harwisp-meh-ōzān yazdān
0.7	ud purr-āsān pardāzišnīh ī yazdān wāspuhragān čimīg warzišnān dānāgān.
0.8/3	pāddāšnīhā nōg nōg ō xwēšēnīdārīh ī xrad ∵
0.9/4	pad stabrīhā nīrmad windišnīh ī dō axwānīg ō tan ud ruwān bēšazgartom ∵
0.10/5	čiyōn andar abēzag abdān abd abē-gumān hu-hangōšīdag weh dēn māzdēsnān pad gōwišn ī dādār
Ohrmazd ud Spitāmān Zardušt was gyāg wizārēnīd estēd ∵
0.11	kū ōy ī wisp-weh dādār ēn dām pad xrad dād ∵
0.12/6	u-š āwēn-gardīhā dāštārīh pad xrad ∵
0.13	ud a-sazišnīh ud a-petyārag pad ān ī hamē ud hamē-rawišnīhā anōšagīh nīrmadōmandtom abzār ī
xrad rāy abāz ō xwēš kunēd ∵
0.14/7	ham-čim rāy paydāg kū
0.15	dānāg ēw būd kē-š guft kū
0.16	agar ēn āšnāg kū yazdān dēn rāstīh ud dād frārōnīh ud abar dāmān nēkīh kāmag ud abaxšāyišnīh ∵
0.17/8	čē rāy frayist mardōmān was kēš ud was wurrōyišn ud was buništ hēnd ∵
0.18/9	ud frayist ān ī-š kēš ud dād ud wurrōyišnīh xīr ī yazdān wizendgar ud nē xūb ∵
0.19/10	ud ēn-iz handēšīdan kū wizīdar būdan
0.20	pad ēn tis rāy ranǰ abar barišn ∵
0.21	ud pad ēn tis āgāh abāyēd būdan ∵
0.22/11	čē pad frazāmgarīh tan ō xākīh gumēzīhēd ud abestām ō ruwān bawēd ∵
0.23/12	ud harw kas ruwān rāy ranǰ abar barišn ∵
0.24/13	ud az kār ud kerbag āgāh bawišn ∵
0.25	čē az kerbag ī mardōm an-āgāhīhā kunēd kerbag kem  ∵
0.26	ud ān wināh ī mardōm an-āgāhīhā kunēd wināh pad bun ō bawēd ∵

0.27/14	ud az Abestāg paydāg
0.28	kū-š [K43_131v beg.] nē  tis grift  kē-š nē ruwān grift tā nūn
0.29	ud nē tis gīrēd kē nē ruwān gīrēd
0.30		az-iz nūn frāz
0.31/15	čē mēnōy ud gētīy ēdōn homānāg čiyōn  darbuštīh dō ∵
0.32/16	ēk ēwar paydāg kū bē stānēnd  ud ēk stadan  nē šāyēd ∵
0.33/17	pas hambār ān kunišn ī weh kē ēwar paydāg kū stadan nē šāyēd ∵

0.34/18	ud ka pad ēd rāyēnišn abar nigerīd pad xrad
0.35	xwāstārīh andar ēn gēhān šahr ud šahr ud pāygōs pāygōs franaft
0.36/19	ud az was kēš ud wurrōyišn  ī awēšān mardōmān ī-šān pad dānāgīh abērdar menīd ud pursīd ud
wizōst  ud abar mad
0.37/20	ud ka dīd  kū ēk andar did ēdōn hambasān ud hamēmāl hēnd
0.38	ēg dānist  kū ēn kēš ud wurrōyišn  ud ǰud-ristagīh ī pad  [K43_132r] ēn gēhān ēk
andar did ēdōn hambasānīg hēnd ī  nē az dahišn ī yazdān sazēd būd
0.39/21	čē yazdān dēn rāstīh ud dād frārōnīh
0.40/22	ud pad ēn abē-gumān būd kū harw kē nē pad ēn abēzag dēn ēg-išān pad harw tis gumānīgīh
0.41	ud pad hamāg čim šēbišn wēnēnd  ∵

0.42/23	pas az ān pad pursīdārīh ud warzīdārīh ī dēn tuxšāgtar būd

0.43/24	ud az dastwarān ī (pad) ēn dēn dānāgtar ud dēn-āgāhtar būd hēnd pursīd kū
0.44	pad dārišn  ī tan bōzišn ī ruwān tis čē weh ud pahlomtar ∵
0.45/25	u-šān pad paydāgīh  ⎧ ī  az dēn guft kū
0.46	az nēkīhā ī ō mardōmān rasēd  xrad weh ∵
0.47/26	čē gētīy  pad ⎧ nērōg ī   xrad šāyēd rāyēnīdan
0.48	ud mēnoy-iz pad nērōg ī xrad ō xwēš šāyēd kerdan ∵
0.49/27	ud ēn-iz paydāg kū Ohrmazd ēn dām ud dahišn ī andar gētīy  pad āsn-xrad dād estēd
0.50	ud gētīy-iz  ud mēnōy rāyēnīdarīh pad xrad

0.51/28	ud ka wazurg  sūdīh ud arzōmandīh ī xrad pad ān ēwēnag dīd  andar Ohrmazd ī xwadāy ud
amahrspandān ud  mēnōy ī xrad spāsdārtar būd ∵
0.52/29	ud mēnōy ī xrad [K43_132v] pad panāhīh grift  ∵
0.53	mēnōy xrad rāy namāz ud paristišn wēš kerd  kū abārīg amahrspandān ∵

0.54/30	ud ēn-iz dānist  kū hamāg kār ud kerbag ud kunišn ī frārōn pad nērōg ī xrad ō xwēš šāyēd
kerdan
0.55	ud tuxšāg abāyēd būd pad hušnūdīh  ī mēnōy ī xrad ∵
0.56/31	ud az ān frāz pad ēzišn ī mēnōy ī xrad kerdan tuxšāgtar būd

0.57/32	ēn  pas az ān mēnōy ī xrad menišn ud kāmag ī ān dānāg rāy tan awiš paydāgēnīd  ∵
0.58/33	u-š awiš guft kū
0.59	dōst ī stāyīdār weh az ahlāyīh ī pahlom
0.60/34	āfrāh xwāh az man mēnōy xrad
0.61	kū-t rāh-nimāy  bawam ō hušnūdīh ī yazdān ud wehān
	ud pad gētīy  dārišn ī tan ud pad mēnōy bōxtārīh ī ruwān ∵


EDITED CHUNK TAKEN FROM HERE


1.13/7	āz-kāmagīh ma kun
1.14	ka-t āz dēw nē frēbēd
1.15	u-t xīr ī gētīy abē-mizag  ud ān ī mēnōy wanīy  nē bawēd  ∵

1.16/8	xešmenīh  ma kun/gīr
1.17	čē mard ka xešm gīrēd ēg-iš kār ud kerbag ud namāz  ud paristišn ī yazdān frāmōš  bawēd
1.18/9	u-š hāmōyēn wināh ud bazag ō menišn ōbadēd tā bē nišast ī xešm
1.19/10	(xešm) hāwand Ahrimen guft estēd ∵

1.20/11	bēš ma bar
1.21	čē ōy ī bēš-burdār rāmišn ī gētīy ud mēnōy wanīy bawēd
1.22	u-š kāhišn ō tan ud ruwān ōbadēd ∵

1.23/12	waranīgīh ma kun
1.24	kū-t az xwēš kunišn ziyān ud pašēmānīh [K43_133v] nē rasēd ∵

1.25/13	arešk ī abārōn ma bar
1.26	kū-t zīndagīh  abē-mizag  nē bawēd ∵

1.27/14	nang  rāy wināh ma kun
1.28	čē nēkīh ud ārāyišn  ud hangadīh ud pādixšāyīh ud hunar ud šāyendagīh nē pad kām
	ud kunišn ī mardōmān  bē pad brēhēnišn ud spahr ud kāmag ī yazdān bawēd ∵

1.29/15	būšāsp ma warz
1.30	kū-t kār ud kerbag ī abāyēd kerdan a-kerd nē mānēd ∵

1.31/16	zan ī pad-gōhr wizīn
1.32	čē ān weh ī pad abdom hu-srawtar ∵

1.33	drāyān-ǰōyišnīh  ma kun
1.34	kū-t andar Hordad ud Amurdad amahrspand  āstār ī garān nē ǰahēd ∵

1.35/18	wišād-dwārišnīh ma kun
1.36	kū-t pad dō-pāyān ud čahār-pāyān ziyān ud pad frazendān wizend nē rasēd ∵

1.37/19	ēw-mōg  ma raw
1.38	kū-t āstār ī garān ō ruwān nē rasēd ∵

1.39/20	az pāy pēšārwār ma kun
1.40	kū pad dād ī dēwān griftār nē bawē
1.41	u-t ān wināh rāy dēw ō dōšox nē kešēnd  ∵

1.42/21	tuxšāg  ud paymānīg bāš
1.43	ud az frārōn-tuxšāgīh ī xwēš xwar
1.44	ud yazdān ud wehān bahr kun [K43_134r]
1.45	u-t ēd  ēdōn warzīdārīh andar xwēškārīh mahist  kerbag ∵

1.46/22	az xwāstag ī kasān ma appar
1.47	kū-t frārōn-tuxšāgīh ī xwēš wanīy nē bawēd
1.48/23	čē guft estēd kū
1.49	kē nē az frārōn-tuxšāgīh ī xwēš bē az anīy  tis xwarēd
	ōy ēdōn homānāg čiyōn kē sar ī mardōmān  pad dast dārēd ud mazg ī mardōmān xwarēd ∵

1.50/24	az zan ī kasān pahrēxtār bāš
1.51	čē-t ēn harw 3 wanīy šāyēd būdan  ham xwāstag ud ham  tan ud ham ruwān ∵

1.52/25	abāg dušmenān pad dādestān  kōxš
1.53/26	abāg dōstān pad passand ī dōstān raw ∵

1.54/27	abāg kēnwar  mard nibard ma bar
1.55	u-š pad tis-iz ēwēnag ma āzār  ∵

1.56/28	abāg āzwar mard ham-bāy ma bāš
1.57	u-š pad sālārīh ma gumār ∵

1.58/29	abāg spazg mard ō dar ī pādixšāyān ma šaw ∵
1.59/30	abāg dusraw mard paywand  ma kun ∵
1.60/31	abāg duš-āgāh mard ham-kār ud ham-tōzīg ma bāš ∵
1.61/32	abāg halag mard  pahikār ma kun ∵
1.62/33	abāg mastōg mard pad rāh [K43_134v] ma raw ∵
1.63/34	az wad-gōhr mard abām ma stān ∵

1.64/35	pad spāsdārīh ī andar yazdān ud yašt ud niyāyišn  ud ēzišn ud azbāyišn ud hammōxtārīh ī
frahang kerdan tuxšāg ud gyān-abespār bāš
1.65/36	čē guft estēd kū
1.66	pad dahišn  ayārīh ī pad mardōmān  xrad weh ∵

1.67/37	ud pad nām xwāstan ud ruwān bōxtan rādīh weh ∵
1.68/38	ud pad rāyēnīdārīh ī kār ud dādestān bowandag-menišnīh weh ∵
1.69/39	ud pad ōstīgān-gōwišnīh  ǰādangōw-barišnīh  rāstīh weh ∵
1.70/40	ud pad kār raftārīh tuxšāgīh weh ∵
1.71/41	ud pad harw kas padiš wistāx būd  awestwārīh  weh ∵
1.72/42	ud pad nēkīh awiš madārīh spāsdārīh weh ∵
1.73/43	ud pad xwēš tan an-ērang dāštan paymān-gōwišnīh ī pad rāh  rāstīh weh ∵
1.74/44	ud pad abāz dāštan ī Ēbgad petyārag  az xwēš tan xwēškārīh weh ∵

1.75/45	ud pēš  ī xwadāyān ud pādixšāyān  paymān-gōwišnīh weh  ud pad hanǰaman xūb-
dranǰišnīh weh ∵
1.76/46	ud pad dōstān āsānīh-menišnīg dōstīh  weh ∵
1.77/47	ud pad hamahl  ō xwēš-kerdārīh sōg-dādārīh  weh ∵

1.78/48	ud andar [K43_135r] aziš-mehān  čarbīh ud ēr-tanīh weh ∵
1.79/49	ud andar aziš-kehān  sāxtārīh  ud hu-ēwāzīh weh ∵
1.80/50	ud andar kerdgārān spās-gōwišnīh ud ābādīh-kerdārīh  weh ∵
1.81/51	ud andar ham-tōhmagān hu-mānīh  weh ∵

1.82/52	ud andar tan-drīstīh paymānīg-xwarišnīh ud tan pad kār dāštan weh  ∵

1.83/53	ud andar spās-ešnāsān  kerdārīh weh ∵
1.84/54	ud andar sālārān ēkānagīh ud sūd-xwāstārīh weh ∵
1.85/55	ud andar ēkānagān ud bandagān nēk-dāštārīh ud bīm-nimūdārīh weh ∵
1.86/56	ud andar xwēš tan kem-ranǰ-dāštārīh  hunsandīh  weh ∵
1.87/57	ud andar sālārīh wehān pad wehīh ud wattarān pad wattarīh bē šnāxtan
		wehān  pad pāddāšn  wattarān āwēnišn kerdan weh ∵

1.88/58	ud pad harw gāh  ud zamān xwēš tan az wināh pahrēxtan ud pad kerbagīg kār  tuxšāg būd
weh ∵

1.89/59	ud pad harw rōz Ohrmazd pad dādārīh ud Ahrimen pad murnǰēnīdārīh menīdan ud andar ayād dāštan
weh ∵

1.90/60	pad an-āzarmīh awiš nē madan xwēš tan- [TD2 beg.] -šnāsīh  weh ∵

1.91/61	ēn hamāg drīst ud rāst ud ham-gōnag ast
1.92	bē xwēškārīh [K43_135v] ud pād-uzwānīh azabar harw tis ∵

1.93/62	az uzdēs-paristišnīh  ud dēw-ēzagīh dūr  pahrēz ∵
1.94	čē paydāg kū
1.95/63	agar Kay-Husrōy  uzdēszār ī pad war ī Čēčast nē kand hād andar ēn 3 hazārag  Ōšīdar
ud Ōšīdarmāh ud Sōšāns
		kē ǰud ǰud pad harw hazārag sar az awēšān ēk āyēd
		kē harw  kār ī gēhān abāz wirāyēd  ud mihrōdruǰān  uzdēs-paristān ī andar kišwar
bē zanēd
	ēg petyārag ēdōn stahmagtar būd hād kū ristāxēz ud tan ī pasēn kerdan  nē šāyist hād ∵

1.96/64	pad hambār  kerdan ī kerbag tuxšāg bāš
1.97	kū-t  pad mēnōyān ō frayād  rasēd ∵
1.98/65 	pad ēč nēkīh ī gētīy wistāx  ma bāš
1.99	čē ⎧nēkīh ī gētīy ēdōn homānāg čiyōn   abr  ī pad ābsālān rōz  āyēd  kē pad ēč
kōf abāz nē pāyēd ∵
1.100/66	was gētīy-ārāy ma bāš
1.101	čē gētīy-arāy mard  mēnōy-wišōb bawēd ∵
1.102/67	pad xīr ud xwāstag ī was wistāx ma bāš
1.103	čē-t pad frazām hamāg abāyēd hištan  ∵ [K43_136r]
1.104/68	pad pādixšāyīh wistāx ma bāš
1.105	čē-t pad frazam apādixšā abāyēd būd  ∵
1.106/69	pad āzarm ud grāmīgīh wistāx ma bāš
1.107	čē-t pad mēnōy āzarmīgīh  nē frayādēd ∵
1.108/70	ud  pad paywand ud tōxmag ī wazurg  wistāx ma bāš
1.109	čē-t  pad frazām abestām ō kunišn ī xwēš bawēd ∵

1.110/71	pad zīndagīh  wistāx ma bāš
1.111	čē-t  abdom margīh abar rasēd ∵
1.112/72	ud nasāy sag ud way  kirrēnēd
1.113	ud astag  ō zamīg ōbadēd ∵
1.114/73	ud tā 3 rōz-šabān ruwān  pad bālēn ī tan nišīnēd ∵
1.115/74	ud rōz ī čahārōm andar ōš-bām
		pad abāgīh ī Srōš-ahlīy  ud Wāy ī weh ud Wahrām  ī amāwand
		ud hamēstārīh ī Astwihād ud Wāy ī wattar  ud Frazišt  dēw ud Wizišt dēw
		ud duškām-kerdārīh ī Xešm ī anāg-kerdār ī xurdruš
	tā ō Čandwar-puhl  ī buland ī sahmgen  kē harw  ahlaw ud druwand awiš madār
(šawēd) ∵
1.116/75	ud was hamēstār ānōh pād estēnd ∵
1.117	pad anāg-kāmagīh ī Xešm ī xurdruš ud Astwihād kē hāmōyēn  dām ōbārēd ud sagrīh nē dānēd
1.118/76	ud mayānǰīgīh ī Mihr [K43_136v] ud Srōš ud Rašn
1.119	ud tarāzēnīdārīh ī Rašn ī rāst
1.120		pad tarāzūg ī  mēnōyān
	kē ēč kustag ōgrāy nē kunēd
	nē ahlawān rāy ud nē-iz druwandān   nē xwadāyān rāy  ud nē-iz ān dahībedān
1.121/77	čand mōy ēw-tāg  bē nē wardēd ud āzarm nē dārēd
1.122/78	ud ān ī xwadāy ud dahībed  abāg ān ī xwurdagtom mardōm  pad dādestān rāst dārēd ∵
1.123/79	ud ka ruwān ī ahlawān pad ān puhl widerēd ēw  frasang homānāg ān puhl pahnāy bawēd ∵
1.124/80	ud ān ī ahlaw  ruwān pad abāgīh ī Srōš-ahlīy  bē widerēd ∵

1.125/81	u-š ān ī xwēš nēk  kunišn pad kanīg kerb ō padīrag āyēd
1.126	ī  az harw kanīg ī pad gēhān  ⎧ hu-čihrtar  ud weh ∵
1.127/82	ud ān ī ahlaw ruwān gōwēd kū
1.128	tō kē hē  kē-m hagriz kanīg ī az tō  hu-čihrtar ud weh pad gēhān nē dīd ∵

1.129/83	pad passox paywāzēd ān kanīg-kerb  kū
1.130	an  nē kanīg bē kunišn ī nēk ī tō ham ǰuwān ī hu-menišn ī hu-gōwišn ī hu-kunišn ī hu-dēn ∵
1.131/84	čē tō ka pad gētīy dīd kē dēw-ēzagīh kerd ēg [K43_137r] tō nišast hē  u-t yazišn ī yazdān
kerd  ∵
1.132/85	ud ka-t dīd kū kas kē  stahm ud appar kerd ud weh  mardōm  bēšīd ud  tar kerd
ud xwāstag az bazag handōxt ēg tō stahm ud appar ī xwēš  az dāmān abāz dāšt ∵
1.133/86	u-t weh mardōm  menīd ud aspinǰ ud  padīriftārīh kerd u-t dāšn dād
1.134/87		kē az nazdīk  frāz  mad ud kē-iz az dūr ∵
	u-t xwāstag-iz az frārōnīh handōxt ∵
1.135/88	ud ka tō dīd kē drōw-dādwarīh ud pārag-stānišnīh  kerd u-š gugāhīh ī pad-drōw dād
	ēg tō nišast hē  u-t dranǰišn ī rāstīh  ud frārōnīh  guft ∵

1.136/89	an hēm ēd ī tō humad ud hūxt ud huwaršt  ī-t menīd ud guft ud kerd ∵
1.137/90	čē ka burzišnīg būd ham ēg-it burzišnīgtar bē kerd ham ∵
1.138	ud ka grāmīg būd ham ēg-it grāmīgtar-iz bē kerd ham ∵
1.139	ud ka xwarrahōmand būd hēm ēg-it xwarrahōmandtar-iz bē kerd ham  ∵

1.140/91	ud ka az ānōh frāz  rawēd
	ēg-iš wād-ēw ī hu-bōy ō padīrag āyēd ī az hamāg hu-bōyīh [K43_137v] hu-bōytar  ∵
1.141/92	pursīd ān ī ahlaw  ruwān az Srōš kū
1.142	ēn čē wād ast ī-m hagriz pad gētīy wād ī ēdōn hu-bōy ō mārišn nē mad ∵
1.143/93	ēg Srōš-ahlīy  ō ān ī ahlaw ruwān paywāzēd kū
1.144	ēn wād az wahišt ast kē ēdōn hu-bōy ∵

1.145/94	pas fradom gām pad humad ud didīgar pad hūxt ud sidīgar pad huwaršt abar ahrāmīhēd
1.146	ud čahārom gām bē ō ān ī asar-rošnīh ī hamāg-xwāhrīh  abar rasēd
1.147/95	u-š hāmōyēn  yazdān ud amahrspandān ō padīrag āyēnd
1.148	ud saxwan  aziš pursēnd kū
1.149	čiyōn az ān ī seǰōmand ī bīmōmand ī was-anāgīh  axwān ō ēn ī a-seǰ axwān ī a-petyārag mad
hē  ǰuwān ī hu-menišn ī hu-gōwišn ī hu-kunišn ī hu-dēn ∵

1.150/96	pas Ohrmazd ī xwadāy  gōwēd
1.151	kū-š ma saxwan  aziš pursēd
	čē az ān ī grāmīg tan ǰudāg ud pad ān ī bīmgen rāh āmad estēd ∵
1.152/97	u-š xwarišnān xwaštom  ān ī maiδiiōzarm  rōγn  awiš barēd
1.153	kū-š āsāyēd  ruwān az ān ī 3-šabag widarg  puhl ī-š [K43_138r] az Astwihād ud abārīg
dēwān  awiš mad ∵
1.154/98	u-š pad gāh ī harwisp-pēsīd abar nišānēd  ∵
1.155/99	čiyōn paydāg kū
1.156	ahlaw nar  ud nārīg  pas az (tan bōy) bē-widerišnīh xwaštom az xwarišnān may
		mēnōyān yazdān may ān ī maiδiiōzarm rōγn
	awiš  barēnd
	u-š pad gāh ī harwisp-pēsīd bē nišānēnd  ∵
1.157/100	ud  tā hamē ud hamē-rawišnīh pad harwisp-xwārīh estēd
		abāg mēnōyān yazdān hamē-rawišnīhā ∵ ∵

1.158/101	ud ka ōy ī druwand mīrēd
	ēg-iš ruwān 3 rōz-šabān pad nazdīkīh  ī kamāl ī ōy druwand dwārēd  ud griyēd  kū
1.159	ō kū šawam ud nūn kē pad panāh gīram
1.160/102	ud hāmōyēn  wināh ud bazag  ī-š pad gētīy kerd andar ān 3 rōz-šābān  pad čašm
wēnēd ∵

1.161/103	rōz ī čahārōm Wizarš dēw āyēd ud ruwān ī druwandān pad ān ī wattar  šōn bandēd
1.162	ud pad hamēstārīh ī Srōš-ahlīy  nayēd  tā ō Čandwar  puhl ∵
1.163/104	ēg Rašn ī rāst ān ruwān ī druwandān pad druwandīh āškārag kunēd  ∵

1.164/105	pas Wizarš dēw  [K43_138v] ān ruwān ī druwand  gīrēd
	ud an-āzarmīhā ud xešm-kāmagīhā zanēd  ud wināhēd ∵
1.165/106	ud ān ī druwand  ruwān burzāwandīhā  griyēd ud brāmēd
	ud was xwāyišn  ī lābakkarīhā  xwāhēd ud was kōšišn ī gyān-a-pattūgīhā  kunēd
∵
1.166/107	ka-š tis-iz kōšīdārīh ud lābakkarīh  nē čār u-š az bayān ud az-iz dēwān kas ō frayād nē rasēd
	bē-š Wizarš dēw akōmandīhā  ō ān ī ...  dōšox kešēd ∵

1.167/108	ud pas kanīg-ēw ī ō kanīgān nē homānāg ō padīrag āyēd ∵
1.168/109	ud  gōwēd ān ī druwand  ruwān ō ān duš-kanīg kū
1.169	tō kē hē kē-m hagriz pad gētīy duš-kanīg ī az tō duštar ud zišttar  nē dīd ∵

1.170/110	u-š pad passox  awiš gōwēd (ān duš-kanīg) kū
1.171	man nē kanīg bē kunišn ī tō ham zišt ī duš-menišn ī duš-gōwišn ī duš-kunišn ī duš-dēn ∵
1.172/111	čē ka-iz tō (pad gētīy) dīd  kē ēzišn ī yazdān kerd ēg-iz tō nišast hē u-t dēw-ēzagīh  kerd
1.173	ud dēwān ud druzān paristīd ∵
1.174/112	ud ka-iz-it dīd  kē weh mardōm  aspinǰ ud padīriftārīh [K43_139r] kerd ud dāšn dād
	kē az nazdīk  frāz  mad ud kē-iz az dūr
1.175	ēg tō weh mardōm tar ud an-āzarmīg kerd ud dāšn nē dād ud  dar-iz bē bast ∵
1.176/113	ud ka tō dīd kē dādwarīh ī rāst kerd ud pārag nē stad  ud gugāhīh ī rāst dād ud dranǰišn ī frārōn
guft
1.177	ēg-iz tō nišast hē  u-t dādwarīh ī drōw kerd u-t gugāhīh ī pad-drōw dād u-t dranǰišn ī
abārōn  guft ∵

1.178/114	an ham ēd ī tō duš-mad ud duš-hūxt ud duš-huwaršt ī-t  menīd ud guft ud kerd ∵
1.179/115	čē ka man a-burzišnīg būd ham ēg-it a-burzišnīgtar-iz bē kerd ham
1.180	ud ka an-āzarmīg būd ham ēg-it an-āzarmīgtar-iz bē kerd ham ∵
1.181	ud ka pad gāh ī čašmgāhān  nišast ham ēg-it čašmgāhtar-iz  bē kerd ham ∵

1.182/116	ud  pas fradom gām pad duš-humad  ud didīgar pad duš-hūxt ud sidīgar gām  pad duš-
huwaršt  andar šawēd
1.183	ud čahārom gām ō pēš  Ganāy-Mēnōy  ī druwand ud abārīg-iz dēwān andar dwārēd ∵
1.184/117	u-š dēwān afsōs ud riyahrīh padiš kunēnd  [K43_139v]
1.185	kū-t az Ohrmazd ī xwadāy ud amahrspandān ud wahišt ī hu-bōy ud hu-rām
	čē must ud gilag  būd ī  ka-t ō wēnišn ī Ahrimen ud dēwān ud dōšox ī tārīk ayāst
1.186	ī ka-t amāh anāgīh padiš kunēm ud nē āmurzēm ud dagr-zamān anāgīh wēnē ∵

1.187/118	ud drāyēd  Ganāy-Mēnōy  ō dēwān
1.188	kū-š ma saxwan aziš pursēd
1.189	kē ān ī grāmīg tan ǰudāg ud pad ān ī wattar  widarg bē āmad estēd ∵
1.190/119	bē-š awiš barēd rēmantom ud wattartom az xwarišnān xwarišn ī pad dōšox parwārd estēd ∵
1.191/120	āwarēnd wiš ud zahr ī mār ud gazdum ud abārīg-iz xrafstar ī pad dōšox
1.192	u-š xward  dahēnd

1.193/121	ud tā ristāxēz ud tan ī pasēn pad was-anāgīh ud pādifrāh  ī ēwēnag ēwēnag pad dōšox abāyēd
būd ∵
1.194/122	ud  pargast  kū ānōh xwarišn šāyēd xward  bē pad  *wēšīdag  homānāg ∵

1.195/123	mēnōy ī āsn-xrad ō dānāg guft kū
1.196	ēd ī-t pad dārišn ī tan ud  bōzišn ī ruwān rāy pursīd u-m xūbīhā awiš guft ud handarzēnīd hē
1.197		awiš nēk [K43_140r] pardaz ud pad kār dār
1.198/124	čē-t ēd ast mahist  rāh pad dārišn ī tan ud  bōzišn ī ruwān ∵

MX.2
2.1/1	pursīd dānāg ō mēnōy ī xrad kū
2.2	rādīh weh ayāb  rāstīh
2.3	ayāb spāsdārīh (weh) ayāb xrad
2.4	ayāb bowandag-menišnīh  (weh) ayāb hunsandīh  ∵

2.5/2	mēnōy ī xrad passox kerd kū
2.6	pad ruwān rādīh ud pad hamāg gēhān rāstīh
2.7	ud andar yazdān spāsdārīh ud pad tan ī mard  xrad
2.8	ud pad hamāg kār bowandag-menišnīh
	ud pad āsānīh ī tan ud zanišn ī Ahrimen ud dēwān hunsandīh weh ∵

MX.3
3.1/1	pursīd dānāg ō mēnōy ī xrad kū
3.2	kerbag-ēw kadām meh ud weh ∵

3.3/2	mēnōy ī xrad passox kerd kū
3.4	mahist  kerbag rādīh ∵
	ud didīgar rāstīh ud xwēdōdah  ∵
3.5	ud  sidīgar gāhānbār ∵
	ud čahārom hamāg dēn (yaštan) ∵
3.6	ud panǰom ēzišn ī yazdān ud aspinǰ ī kārdāgān kerdan  ∵
3.7	ud šašom  harw kas rāy nēkīh abāyistan  ∵
3.8	ud  haftom hu-čašmīh ī pad wehān ∵

MX.4
4.1/1	pursīd dānāg ō mēnōy ī xrad kū
4.2	zamīg kadām šādtar ∵

4.3/2	mēnōy ī xrad passox kerd kū
4.4	zamīg ān šādtar kē-š mard ī ahlaw ī [K43_140v] rāst-gōwišn  mānišn padiš kunēd  ∵
4.5/3	ud  didīgar kē mān ī ātaxšān padiš kunēnd  ∵
4.6/4	ud sidīgar ka-š gāwān ud gōspandān padiš xufsēnd ∵
4.7/5	čahārom a-warzīd ud an-ābādān zamīg ka abāz ō warz ud ābādānīh āwarēnd ∵
4.8/6	ud panǰom kē gilistag ī xrafstarān  az-iš kanēnd ∵
4.9/7	ud  šašom  kē ēzišn ud rasišn ī yazdān ud nišast ī wehān abar bawēd ∵
4.10/8	haftom ka ān ī awērān ābādān kunēnd ∵
4.11/9	haštom ka az xwēšīh ī wattarān ō xwēšīh ī wehān rasēd ∵
4.12/10	ud  nohom ka (az) bar ud bēd ī az-iš bawēd yazdān ud wehān arzānīgān bahr kunēnd ∵
4.13/11	10om kē zōhr ud ēzišn  padiš kunēnd ∵

MX.5
5.1/1	pursīd dānāg ō mēnōy ī xrad kū
5.2	zamīg kadām duš-rāmtar  ∵

5.3/2	mēnōy ī xrad passox kerd kū
5.4	zamīg ān bišttar  kē dōšox padiš kirrēnīd estēd ∵
5.5/3	ud  didīgar ka-š mard ī ahlaw ī a-wināh padiš ōzanēnd ∵
5.6/4	sidīgar kē dēw  ud druz <’wlwn' y>  padiš kunēnd  ∵
5.7/5	čahārom kē uzdēsčār  [K43_141r] padiš kunēnd ∵
5.8/6	ud  panǰom ka mard ī druwand ī anāg-kerdār  mānišn pad-iš kunēd  ∵
5.9/7	šašom  ka nasāy  azēr-nigān kerd estēd ∵
5.10/8	ud  haftom kē xrafstar  gilistag padiš dārēd ∵
5.11/9	ud haštom ka az xwēšīh  ī wehān ō xwēšīh ī wattarān  rasēd ∵
5.12/10	ud nohom ka ān ī ābādān awērān kunēnd ∵
5.13/11	dahom kē šēwan ud mōyag padiš kunēnd ∵

MX.6
6.1/1	pursīd dānāg ō mēnōy ī xrad kū
6.2	wahišt čiyōn ud čand ∵
6.3/2	ud hammistagān  čiyōn ud čand ∵
6.4/3	ud dōšox čiyōn ud čand ∵
6.5/4	ud ahlawān andar wahišt dādēstān  čē ud nēkīh az čē :
6.6/5	ud druwandān andar dōšox anāgīh ud petyārag čē :
6.7/6	ud awēšān kē pad hammistagān hēnd dādestān  čē ud čiyōn ∵

6.8/7	mēnōy ī xrad passox kerd kū
6.9	wahišt fradom az star-pāyag  tā māh pāyag
6.10	ud  didīgar az māh-pāyag tā  xwaršēd-pāyag
6.11	ud sidīgar az xwaršēd-pāyag tā Garōdmān kū dādār Ohrmazd abar nišīnēd  ∵
6.12/8	ud wahišt  fradom humad ud didīgar hūxt ud sidīgar huwaršt ∵
6.13/9	ahlawān andar wahišt  a-zarmān [K43_141v] ud a-marg ud a-bīm  ud a-bēš ud a-
petyārag  hēnd ∵
6.14/10	ud harw gāh purr-xwarrah ud hu-bōy ud hu-rām ud purr-rāmišn ud purr-nēkīh  hēnd ∵
6.15/11	ud harw zamān wād ī hu-bōy ud bōy  ī sprahmagān  homānāg ō padīrag  āyēd
		ī az harw xwašīh  xwaštar ud az harw  hu-bōyīh hu-bōytar ∵
6.16/12	u-šān az  būd  ī pad wahišt sagrīh nēst ∵
6.17/13	u-šān nišast ud rawišn ud wēnišn ud rāmišn abāg yazdān ud amahrspandān ud ahlawān tā hamē ud
hamē-rawišnīh ∵

6.18/14	hammistagān  rāy paydāg kū az zamīg tā star-pāyag
6.19	ud bē sarmāg ud garmāg ēnyā-šān  tis-iz petyārag nēst ∵

6.20/15	ud  dōšox fradom duš-humad ud didīgar duš-hūxt ud sidīgar duš-huwaršt  ∵
6.21/16	čahārom gām druwand mardōm  ō ān ī tārīktom dōšox rasēd
6.22	u-š frāz ō nazdīkīh  ī Ahrimen ī druwand nayēnd
6.23/17	u-š Ahrimen ud dēwān afsōs ud riyahrīh  padiš kunēnd
6.24	kū-t az Ohrmazd ud amahrspandān ud wahišt ī hu-bōy ī hu-rām čē must ud gilag būd
		ka-t ō wēnišn  ī amāh ud dōšox ī tārīk ayāsīd ∵
6.25	ka-t amāh anāgīh [K43_142r] padiš kunēm  ud nē āmurzēm ud dagr-zamān anāgīh wēnē
6.26/18	u-š pas pādifrāh  ud anāgīh gōnag gōnag padiš kunēnd ∵

6.27/19	ud ast gyāg kū pad sardīh ēdōn čiyōn ān ī sardtom snēxr  ud  wafr
6.28	ud ast gyāg pad garmīh ēdōn čiyōn ān ī garmtom ud sōzāgtom ātaxš
6.29	ud ast gyāg kū-šān xrafstar  ēdōn kirrēnēd čiyōn sag astuxān  ∵
6.30	ud ast gyāg kū pad gandagīh ēdōn kū bē larzēnd ud  bē ōftēnd
6.31	ud hamwār-išān tārīkīh ēdōn homānāg čiyōn ka pad dast bē šāyēd grift  ∵

MX.7
7.1/1	pursīd dānāg ō mēnōy ī xrad kū
7.2	Ohrmazd ēn dām ud dahišn čiyōn ud pad čē ēwēnāg dād ∵
7.3/2	u-š amahrspandān ud mēnōy ī xrad čiyōn ud pad čē ēwēnāg tāšīd  ud dād ∵
7.4/3	ud Ahrimen ī druwand dēwān ud druzān (ud abārīg-iz wišūdagān) čiyōn wišūd hēnd ∵
7.5/4	(ud harw nēkīh ud wattarīh ō mardōmān ud abārīg-iz dāmān čiyōn rasēd)
7.6/5	ud tis ī baxt estēd wardēnīd  šāyēd ayāb nē ∵

7.7/6	mēnōy ī xrad passox kerd kū
7.8	dādār Ohrmazd ēn dām ud dahišn ud amahrspandān ud mēnōy ī xrad az ān ī xwēš rōšnīh ud pad
āfrīn ī Zurwān ī [K43_142v] a-kanārag brēhēnīd ∵
7.9/7	ēd rāy čē Zurwān ī a-kanārag  a-zarmān  ud a-marg  ud a-dard ud a-sōhišn  ud a-
pōhišn  ud a-petyārag ud tā hamē ud hamē-rawišnīh ēč kas bē stadan  ud  az
xwēškārīh a-pādixšāy  kerdan nē tuwān ∵

7.10/8	ud Ahrimen ī druwand dēwān  ud druzān ud abārīg-iz ǰādūgān az kūn-marz ī xwēš wišūd ∵
7.11/9	u-š 9000 zamestān pad zamān ī a-kanārag abāg Ohrmazd paymān kerd
7.12	ud tā bowandag bē būd ēč kas wardēnīdan  ud ǰuttar kerdan nē šāyēd  ∵
7.13/10	ud ka 9000 sāl bowandag būd Ahrimen bē a-kārīhēd ∵
7.14	ud Srōš-ahlīy  Xešm  bē zanēd
7.15	ud  Mihr ud Zurwān ī a-kanārag ud mēnōy ī dādestān kē pad ēč kas nē drōzēnd  ud baxt ud
baγōbaxt  hāmōyēn  dām ud dahišn ī Ahrimen ud pad abdomīh Āz-iz dēw bē zanēnd
7.16/11	ud hamāg dām ud dahišn ī Ohrmazd a-petyārag ēdōn abāz bawēd čiyōn ān ī ī-š pad fradomīh
brēhēnīd ud dād ∵

7.17/12	harw nēkīh ud ǰuttarīh  ī ō mardōmān  ud abārīg-iz dāman rasēd
		pad  [K43_143r] 7-ān ud 12-ān rasēd ∵
7.18/13	ud ān ī  12 axtar čiyōn  pad dēn 12 spāhbed ī az kustag ī Ohrmazd (guft estēd)
7.19	ud  ān 7  abāxtar 7 spāhbed ī az kustag ī Ahrimen guft estēd ∵
7.20/14	ud harwisp dām ud dahišn ōy 7 abāxtarān tarwēnēnd  ud ō margīh ud harw anāgīh abespārēnd ∵
7.21	čiyōn  awēšān 12 axtar ud 7 abāxtar brēhēnāg  ud rāyēnāg ī   gēhān hēnd ∵

7.22/15	Ohrmazd nēkīh kāmag ud hagriz anāgīh nē padīrēd  ud  nē sahēd
7.23	ud  Ahrimen ⎧anāgīh kāmag   ud tis-iz nēkīh nē menēd ud nē padīrēd ∵
7.24/16	Ohrmazd ka-š kāmēd pad dām ī Ahrimen ud Ahrimen-iz ast ī ka-š (kāmēd) pad dām ī Ohrmazd
wardēnīdan  tuwān ∵
7.25	bē ēdōn tuwān wardēnīdan kū pad frazām-kārīh Ohrmazd ziyān nē bawēd
7.26	čē frazām-pērōzīh Ohrmazd xwēš ∵

7.27/17	čē paydāg kū Ohrmazd J̌am ud Frēdōn ud Kāyus a-hōš dād hēnd
7.28	ud Ahrimen ēdōn wardēnīd čiyōn āšnāg ∵
7.29/18	ud  Ahrimen Bēwar-asp ud Frāsiyāg  ud Aleksandar ēdōn sahist kū anōšag hēnd ∵
7.30	ud  Ohrmazd ō meh-sūdīh ēdōn wardēnīd čiyōn ān ī paydāg ∵

MX.8
8.1/1	pursīd  [K43_143v] dānāg ō mēnōy ī xrad kū
8.2	az kišwar ō kišwar šāyēd šudan ayāb nē ∵
8.3/2	ud āsmān az čē gōhr kerd estēd ∵
8.4/3	ud gumēzišn ī āb  andar zamīg čiyōn ud pad čē ēwēnāg ∵

8.5/4	mēnōy ī xrad passox kerd kū
8.6	az kišwar  ō kišwar bē pad parwānagīh ī yazdān ayāb parwānagīh ī dēwān ēnyā  šudan nē
šāyēd ∵
8.7/5	ud āsmān az gōhr ī xwēn-āhen  kerd estēd čiyōn almāst-iz xwānēnd ∵
8.8/6	ud gumēzišn ī āb andar zamīg ēdōn čiyōn xōn andar tan ī mardōmān  ∵

MX.9
9.1/1	pursīd dānāg ō mēnōy ī xrad kū
9.2	Ahrimen ī druwand u-š dēwān  ud wišūdagān abāg Ohrmazd ud amahrspandān tis-iz  āštīh
ud dōšāram  ēk abāg did būd šāyēd ayāb nē ∵

9.3/2	mēnōy ī xrad passox kerd  kū
9.4	pad ēč mar-iz  būd nē šāyēd
9.5	čē Ahrimen mihōxt ī wad menēd u-š kār  xešm ud kēn  ud an-āštīh ∵
9.6/3	ud Ohrmazd ahlāyīh menēd u-š kār kerbag ud wehīh ud rāstīh ∵
9.7/4	ud harw tis wardēnīd šāyēd bē gōhr ī nēk ud wad ∵
9.8/5	ud gōhr ī nēk pad tis-iz  čārag ō  wattarīh
	ud gōhr ī wad pad ēč ēwēnag ō wehīh [K43_144r] wardēnīdan nē šāyēd ∵
9.9/6	ud Ohrmazd nēk-gōhrīh rāy ēč wattarīh ud drōzanīh nē passandēd
9.10	ud  Ahrimen wad-gōhrīh  rāy ēč wehīh ud rāstīh nē padīrēd  ∵
9.11/7	u-šān  ēd rāy ēk abāg did tis-iz  āštīh ud dōšāram  būd nē šāyēd ∵

MX.10
10.1/1	pursīd dānāg ō mēnōy ī xrad kū
10.2	xrad weh  ayāb hunar ayāb wehīh  ∵

10.3/2	mēnōy ī xrad passox kerd kū
10.4	xrad kē-š wehīh nē abāg pad xrad nē dārišn
10.5	ud hunar kē-š xrad nē abāg pad hunar nē dārišn ∵

MX.11
11.1/1	pursīd dānāg ō mēnōy ī xrad kū
11.2	čē rāy ka xīr ī mēnōy ēdōn rāst ud ān ī gētīy  ēdōn  drōw baxt estēd ∵

11.3/2	mēnōy ī xrad passox kerd kū
11.4	xīr ī gētīy pad bun-dahišnīh ēdōn rāst baxt estēd  čiyōn ān ī mēnōy ∵
11.5/3	ud dādār Ohrmazd hāmōyēn  nēkīh ī pad ēn dām ud dahišn ō bun ī Mihr ud Māh ud awēšān 12
axtar ī az dēn 12 spāhbed [K43_144v] guft estēd kerd
11.6	ud awēšān-iz rāstīhā ud sazāgīhā  baxtan rāy az Ohrmazd padīrift  ∵

11.7/4	ud pas Ahrimen ān 7 abāxtar čiyōn 7 spāhbed ī Ahrimen guft estēd pad wišuft  ud bē stad
ī  ān nēkīh az dāmān ī Ohrmazd pad petyāragīh ī Mihr ud Māh ud awēšān 12 axtarān dād ∵
11.8/5	ud harw nēkīh ī awēšān axtarān pad dāmān ī  Ohrmazd baxšēnd
11.9	awēšān abāxtarān čand-išān  tuwān dād  aziš apparēnd
11.10		ud bē ō nērōg dēwān ud druzān ud wattarān  dahēnd ∵

11.11/6	ud xīr ī mēnōy ēd rāy ēdōn rāst
	čē Ohrmazd ī xwadāy abāg harwisp yazdān ud  amahrspandān a-petyārag hēnd
11.12	ud kōxšišn  ī abāg Ahrimen ud dēwān ud āmār-iz  ī ruwān ī mardōmān  pad rāstīh
kunēnd  ∵
11.13/7	ud kē-š kerbag wēš gāh pad wahišt
11.14	ud kē-š kerbag ud wināh āgenēn rāst gāh pad hammistagān
11.15	ud ka bazag wēš ēg-iš rāh ō dōšox ∵

MX.12
12.1/1	pursīd dānāg [K43_145r] ō mēnōy ī xrad kū
12.2	čē rāy ka gāwān ud gōspandān ud murwān ud wāyendagān ud māhīgān ēk ēk pad ān ī xwēš dānišn
sazāgīhā dānišnōmand hēnd ∵
12.3/2	ud mardōmān tā-šān hammōzišn abar nē barēnd  ud was ranǰ uzēn padiš nē kunēnd  dānišn
ī mardōmīh  ayāftan ud dānist nē tuwān ∵

12.4/3	mēnōy ī xrad passox kerd kū
12.5	mardōmān pad bun-dahišnīh ēdōn dānāg būd hēnd kū-šān kerbag ud bazag ī kerd ēg-išān pāddāšn ī
kerbag ud pādifrāh  ī bazag pad xwēš čašm dīd
12.6	ud tis-iz bazag az mardōmān nē raft ∵
12.7/4	ud pas Ahrimen ī druwand pāddāšn  ī kerbag ud pādifrāh ī wināh  abar nihumbīd  ∵

12.8/5	ud ēd-iz rāy andar dēn guft estēd kū
12.9	az harw anāgīh ī gizistag Ganāy ī  druwand pad dāmān ī Ohrmazd kerd čahār    tis ēn
wattar  ud garāntar
12.10	ka-š kerbag mizd ud wināh  pādifrāh ud menišn ī mardōmān  ud frazām ī kār bē nihumbīd
12.11/6	ud ham-čim  rāy was kēš ud wurrōyišn ī [K43_145v] abārōn andar gēhān rawāg  kerd ∵
12.12/7	ud mardōmān  nē dānist ī kār ud kerbag rāy harw kas ān wēš  wurrōyēd ud pad weh dārēd
ī-š hammōzišn pad kēš abar būd  estēd ∵
12.13/8	ud pad nāmčišt ān kēš pādyāwandtar kē-š pādixšāyīh abāg bawēd ∵
12.14/9	bē ān ēk xwadāyīh ud pādixšāyīh ī  Wištāsp šāhān šāh
12.15	kē-š dēn  drīst ud rāst ī pad gōwišn dādār Ohrmazd abē-gumānīh  ud ēwarīhā dānist rāy az
ēw-tāg Zarduxšt ī Spitāmān  frāz padīrift
12.16	kē harw ēwēnag xīr ī gētīy ud mēnōy az dēn ī weh  ī mazdēsnān rōšn ud  gōwizār ud a-
gumān paydāgīhēd
12.17/10	ēg-iš ēč wurrōyišn nēst kē-š xīr ī gētīy ud mēnōy ēdōn gōwizār ud rōšn padiš šāyēd ayāftan ud
dānistan
12.18	bē wēš wiyuftagīh rāy āγištag ud pēčīdag ōwōn hēnd kū-šān gōwišn ī bun ō mayān ud mayān ō
frazām abēr a-homānāg ∵

MX.13
13.1/1	pursīd dānāg ō mēnōy ī [K43_145v end, next 155r] xrad kū
13.2	panāh kadām darbušttar
13.3	ud dōst kadām (weh)
13.4	ud nām-burdār  kadām weh
13.5	ud rāmišn-ayār kadām weh
13.6	ud xwāstag kadām xwaštar
13.7	ud rāmišn ī az harw rāmišn  frāztom kadām ∵

13.8/2	mēnōy ī xrad passox kerd kū
13.9	panāh yazd darbušttar
13.10	ud dōst brād  ī nēk weh
13.11	ud nām-burdār frazend ī nēk ī dēn-burdār weh
13.12	ud rāmišn-ayār zan ī nēk ī hu-xēm weh
13.13	ud xwāstag ān weh ud xwaštar ī az frārōnīh handōxt estēd ud abāg kār ud kerbag xwarēd ud dārēd
13.14	ud rāmišn ī az harw rāmišn frāztar tan-drīstīh ud abē-bīmīh  ud hu-srawīh ud ahlāyīh weh ∵

MX.14
14.1/2	pursīd dānāg ō mēnōy ī xrad kū
14.2	driyōšīh weh ayāb tuwāngarīh (ayāb pādixšāyīh) ∵

14.3/2	mēnōy ī xrad passox kerd kū
14.4	driyōšīh ī pad frārōnīh weh kū tuwāngarīh ī az xīr ī kasān ∵
14.5/3	čē guft estēd kū
14.6	ōy ī driyōštom ud armēštom kas hamē ka-š menišn ud gōwišn ud kunišn frārōn ud pad kār ī yazdān
dārēd az harw kār ud kerbag ī mardōmān  andar gēhān kunēnd  ōy-iz dādīhā bahr
andar bawēd ∵

14.7/4	ud ōy-iz ī tuwāngar ī was-xwāstag mard ka xwāstag nē az frārōnīh kerd estēd ka pad kār ud kerbag
ud ahlawdād uzēnag kunēd  ēg-iš kerbag xwēš nē bawēd
14.8	čē kerbag ōy xwēš kē aziš appurd estēd ∵
14.9/5	bē  ōy ī was-xwāstag  mard  kē-š az frārōn-tuxšāgīh handōxt estēd ud abāg kār ud
kerbag ud rāmišn xwarēd ud dārēd (ān-iz) aziš weh nēst
14.10/6	čē ān pad pahlom abāyēd dāštan ∵
14.11	(bē ōy ī was-xwāstag mard kē-š xwāstag az frārōn-tuxšāgīh handōxt estēd ud abāg kār ud kerbag ud
rāmišn xwarēd ud dārēd ān meh ud weh pahlomtar ∵)

14.12/7	ud ān-iz ī pādixšāyīh  rāy gōwēnd kū
14.13	kē pad deh-ēw hu-pādixšāyīh weh kū kē pad kišwar-ēw duš-pādixšāyīh
14.14	čē dādār Ohrmazd pānagīh-kerdārīh ī dāmān rāy hu-pādixšāyīh dād
14.15	ud Ahrimen ī druwand duš-pādixšāyīh pad petyārag ī hu-pādixšāyīh dād estēd ∵

14.16/8	hu-pādixšāyīh ān bawēd kē šahr ābādān ud driyōšān abē-must
		dād ud ēwēn ī rāst dārēd ud framāyēd
14.17	ud dād ud ēwēn ī abārōn spōzēd
14.18	ud āb ud ātaxš xūb (dārēd)
14.19	ud pad ēwēn ēzišn ī yazdān ud kār ud kerbag pad rawāg dārēd
14.20	ud driyōšān ayārōmandīh ud ǰādag-gōwīh kunēd
14.21	ud dēn ī weh ī mazdēsnān rāy tan ud ān-iz ī xwēš gyān abespārēd ∵

14.22/9	ud agar ast kas kē az rāh ī yazdān bē estēd ēg-iš wirāyišn padiš kerdan framāyēd
14.23	u-š griftār kunēd ud abāz ō rāh ī yazdān āwarēd
14.24	ud az xwāstag ī-š ast bahr ī yazdān ud arzānīgān ud kerbag  driyōšān bē baxšēd
14.25	ud tan ruwān rāy bē abespārēd
14.26/10	hu-pādixšāy  ī pad ān ēwēnāg ham-tāg yazdān ud amahrspandān guft estēd ∵

14.27/11	duš-pādixšāyīh  ān bawēd
14.28	kē dād ud ēwēn ud ristag  rāst ud frārōn wišōbēd
14.29	ud stahm ud appar ud a-dādestānīh andar kār dārēd
14.30	xīr ī mēnōy wišōbēd
14.31	ud kār ud kerbag pad āz wēš dārēd
14.32	ud kerbakkar mardōm  az kerbag kerdan abāz dārēd
14.33	ud pad-iš wizēnd-kerdār bawēd ∵
14.34/12	u-š hāmōyēn  handāzišn ō tan ī xwēš
14.35	ud ārāyišn ī xīr ī gētīy
14.36	ud hangadīh ud burzišn ī wattarān
14.37	ud zanišn ud āwēnišn ī wehān
14.38	ud abesīhišn  ī driyōšān ∵
14.39/13	duš-pādixšāy  ī pad ān ēwēnāg ham-tāg Ahrimen ud dēwān guft estēd ∵

MX.15
15.1/1	pursīd dānāg ō mēnōy ī xrad kū
15.2	az xwarišn ī mardōmān  xwarēnd ud wastarg ī mardōmān pāymōzēnd kadām arzōmandtar ud
weh ∵

15.3/2	mēnōy ī xrad passox kerd kū
15.4	az xwarišn ī mardōmān xwarēnd šīr ī gōspandān weh dād estēd ∵
15.5/3	čē mardōm ud čahār-pāy  kē az mādar  bē zāyēnd tā ān ī ka-šān xwarišn (tuwān) xward ēg-
išān rōyišn ud parwārišn  az šīr
15.6	ud pad šīr weh šāyēnd zīyistan ∵
15.7/4	ud agar mardōm ka az šīr ī mādar  abāz kunēnd  bē ō šīr ī gōspandān hammōzišn kunēnd
15.8	ēg-išān nān  pad kār andar nē abāyēd ∵
15.95	čē paydāg kū
15.10	mardōm  ī pad Arzah  ud Sawah ud Fradadafš  ud Widadafš  ud Waurubaršt
Wauruǰaršt hēnd xwarišn pēm ī gōspandān ud gāwān
15.11	anīy  xwarišn nē xwarēnd ∵
15.12/6	ud ōy  pēm-xwarišn mardōm  tan drīsttar ud zōrōmandtar
		ud zāyišn-iz ī frazendān abē-wizendtar  bawēd ∵

15.13/7	ud az ǰōrdāyān gandum  meh ud weh guft estēd
15.14	čē rad ī ǰōrdāyān ast
15.15	ud az-iz Abestāg ēg-iš nām pad radīh ī ǰōrdāyān paydāg ∵

15.16/8	ud az mēwag xormāy  ud angūr  meh ud weh guft estēd ∵
15.17/9	ud ka nān  nē mad estēd mēwag rāy drōn abāyēd yaštan
15.18	ud ka mēwag xormāy ayāb angūr  yašt harw mēwag pādixšāy  xwardan
15.19	ud ka ān nē mad estēd ān mēwag abāyēd xwardan ī yašt estēd ∵

15.20/10	may  rāy paydāg kū gōhr ī nēk ud wad pad may  pad paydāgīh šāyēd madan ∵
15.21/11	wehīh  ī mard andar xešm ud xrad ī mard andar abārōnīh-hangēz  waran (paydāgīhēd) ∵
15.22/12	čē kē xešm aweštābēd u-š xwēš tan wirāstan tuwān pad wehīh
15.23	ud kē waran aweštābēd u-š xwēš tan wirāstan tuwān pad xrad
15.24	ud kē may  aweštābēd u-š xwēš tan wirāstan tuwān pad gōhr
15.25	pad wizōstan  nē abāyēd ∵

15.26/13	čē ōy ī nēk-gōhr mard ī ka may xwarēd ēdōn homānāg čiyōn ǰāmag-ēw  ī zarrēn  ud sēmēn
ī and-čand wēš abrōzēnd  pāktar  ud rōšntar bawēd
15.27	ud menišn ud gōwišn ud kunišn frārōntar dārēd
15.28	ud andar zan ud frazend ud hamahlān ud dōstān  čarbtar ud šīrēntar bawēd
15.29	(ud pad harw kār ud kerbag tuxšāgtar bawēd ∵)

15.30/14	ud ōy ī wad-gōhr  mard ī ka may xwarēd xwēš tan az paymān frāy  menēd ud dārēd
15.31	ud abāg hamahlān nibard barēd  ud čērīh nimāyēd ud afsōs ud riyahrīh kunēd
15.32	ud weh mardōm  tar kunēd
15.33	ud zan ud frazend ud mizdwar  ud bandag  ud paristār ī xwēš bēšēd
15.34	ud xwaran  ī wehān wišōbēd
15.35	ud āštīh bē barēd  ud an-āštīh (andar) āwarēd ∵

15.36/15	bē harw kas pad paymān xwardan ī may ōšyār abāyēd būdan ∵
15.37/16	čē az paymān xwardan ī may ēn and nēkīh aw-iš rasēd
15.38	čē xwarišn gugārēd
15.39	ud ātaxš abrōzēd
15.40	ud ōš ud wīr ud tōm ud xōn abzāyēd
15.41	ud bēš spōzēd
15.42	ud gōnag abrōzēd
15.43	ud tis ī frāmušt ayād kunēd
15.44	ud wehīh pad menišn gāh gīrēd
15.45	ud wēnišn ī čašm ud āšnawišn  ī gōš ud guftārīh ī uzwān abzāyēd
15.46	ud kār ī kerdan ud rāyēnīdan abāyēd rawāgtar bawēd
15.47	ud pad bālišn-gāh  xwaš xufsēd ud sabuk āxēzēd
15.48	u-š ān bahrag rāy hu-srawīh ō tan ud ahlāyīh ō ruwān ud passand-iz ī wehān (wēš abzāyēd ud)
abar rasēd ∵

15.49/17	ud kē may  frāy  az paymān xwarēd ēn and āhōg padiš paydāg bawēd ∵
15.50/18	čē-š xrad ud ōš ud wīr ud tōm ud xōn kāhēd
15.51	ud ǰagar wināhēd ud wēmārīh handōzēd
15.52	ud gōnag wardēnēd
15.53	ud zōr ud pattūgīh kāhēd
15.54	ud namāz ud stāyišn ī yazdān framušt bawēd
15.55	ud wēnišn ī čašm ud ud āšnawišn  ī gōš ud guftārīh ī uzwān kem  bawēd
15.56	ud Hordad ud Amurdad bēšēd
15.57	ud būšāsp-kāmag warzēd
15.58	u-š ān ī guftan ud kerdan abāyēd a-kerd mānēd
15.59	ud pad dušwārīh xufsēd ud a-xwašīhā āxēzēd
15.60	ud ān bahrag rāy xwēš tan ud zan ud frazend ud dōst ud xwēšāwand bēšīd ud duš-rām
15.61	ud must-abarmānd ud dušmen šād
15.62	ud yazdān az-iš nē hušnūd
15.63	u-š dusrawīh ō tan ud druwandīh ō ruwān rasēd ∵

15.64/19	ud az paymōzan ī mardōmān  dārēnd  pad tan parnīgān ud pad ruwān pambag weh ∵
15.65/20	ēd rāy čē parnīgān az xrafstar bawēd
15.66	ud pambag parwarišn az āb ud rōyišn az zamīg
	ud pad xīr ī ruwān meh ud weh ud arzōmandtar guft estēd ∵

MX.16
16.1/1	pursīd dānāg ō mēnōy ī xrad kū
16.2	kadām ān šādīh ī az duš-rāmīh wattar ∵

16.3/2	mēnōy ī xrad passox kerd kū
16.4	kē xwāstag az bazag handōxt estēd u-š padiš šād bawēd ēg-iš ān šādīh az duš-rāmīh wattar ∵

MX.17
17.1/1	pursīd dānāg ō mēnōy ī xrad kū
17.2	čē rāy mardōmān ēn čahār  tis ī-šān pad daxšag  wēš abāyēd menīdan  ēn kemtar
menēnd
17.3	wardišnīgīh ī tis ī gētīy  ud margīh ī tan ud āmār ī ruwān ud bīm ī dōšox ∵

17.4/2	mēnōy ī xrad passox kerd kū
17.5	wiyābānīh ī Āz dēw ud a-hunsandīh rāy ∵

MX.18
18.1/1	pursīd dānāg ō mēnōy ī xrad kū
18.2	pad bīm ud mihōxt zīyistan wattar ayāb margīh ∵

18.3/2	mēnōy ī xrad passox kerd kū
18.4	pad bīm ud mihōxt zīyistan az margīh wattar ∵
18.5/3	čē harw kas zīndagīh rāmišn ud xwašīh ī gētīy  rāy abāyēd
18.6	ud ka-š rāmišn xwašīh ī gētīy nēst u-š bīm ud mihōxt-iz abāg
		az margīh wattar guft estēd ∵

MX.19
19.1/1	pursīd dānāg ō mēnōy ī xrad kū
19.2	pad pādixšāyān tis-ēw čē sūdīmandtar  ud čē ziyāngārtar ∵

19.3/2	mēnōy ī xrad passox kerd
19.4	kū pādixšāyān rāy tis-ēw ham-pursagīh ī abāg dānagān ud wehān sūdōmandtar
19.5	u-šān  gōwišn ud ham-pursagīh ī abāg spazgān ud 2-saxwanān ziyāngārtar ∵

MX.20
20.1/1	pursīd dānāg ō mēnōy ī xrad kū
20.2	gētīy-ārāy  ud mēnoy-wišōb mard frazām čē ∵
20.3/2	ud ōy ī afsōsgar mard frazām čē ∵
20.4-6/3-5	ud (ōy ī) a-xwēškār ud kēnwar ud aǰgahān mard frazām čē ∵
20.7/6	ud mihōxt-menišn frazām čē ∵
20.8/7	ud tar-menišn frazām čē ∵

20.9/8	mēnōy ī xrad passox kerd kū
20.10	ōy ī gētīy-ārāy ud mēnōy-wišōb mard andar pādifrāh  ī sidōš ēdōn tabāhīhēd čiyōn ātaxš ī
waxšendag ka-š āb abar rasēd ∵

20.11-12/9	ud ōy ī afsōsgar mard pad tan ud ruwān xwarrah nē bawēd
	ud harw bār ka zafar abāz kunēd  ēg-iš druwandīh abzāyēd ∵
20.13-14/10	u-š harw druz pad tan ēdōn mehmān bawēnd kū-š ēč wehīh  ō tan nē hilēnd
	ud wehān riyahrīh  ud wattarān stāyišn kunēd  ∵
20.15/11	u-š pad gētīy tan dusraw ud mēnōy ruwān druwand bawēd ∵
20.16/12	u-š andar dōšox pādifrāh  kerdan rāy bē ōy (druz) ī afsōsgar abespārēnd
20.17	ud ōy druz pad harw pādifrāh  afsōsīh  ud riyahrīh  ēd padiš kunēd  ∵

20.18/13	ud ōy ī a-xwēškār mard ǰud-iz az druwandīh was ka pad gētīy (anāgīh ud) margīh abar rasēd
		u-š az (ān) did xwaš  zāyēd  ∵

20.19/14	ud ōy ī kēnwar mard puhl ī pad ruwān garāntar kū abārīg druwandān ī pad dōšox ∵
20.20-21/15	ēd rāy čē kēn pad paywand rawēd
	ud harw wināh wirāstan weh šāyēd kū kēn ∵
20.22-23/16	čē kēn pad paywand bē mānēd
	ud ast ī ka tā fraškerd paywandēd ∵
20.24-26/17	čē az abēzag dēn rōšn paydāg kū
	an-ērīh ī Hrōmāyīgān  ud Turkān-iz (abāg) Ērānagān bun az ān kēn būd  ī-šān pad ōzadan ī
Ēriǰ zād
	ud tā fraškerd hamē paywandēd ∵

20.27/18	ud ōy ī aǰgahān  mard an-arzānīgtom az mardōmān  guft estēd ∵
20.28-29/19	čē (az ēn)  dēn paydāg kū
	dādār Ohrmazd ōy ī aǰgahān  mardōm  rāy ǰōrdāg nē brēhēnīd ∵
20.30/20	ud ōy ī aǰgahān  mardōm  rāy ēg-iš tis pad (zīyišn) dāšn  ud ahlawdād nē dahišn
20.31	u-š aspinǰ ud padīriftārīh  nē kunišn  ∵
20.32/21	ēd rāy čē az xwarišn ī mardōm  ī aǰgahān  xwarēd (az abārōnīh ud a-dādestānīh xwarēd) ∵
20.33/22	u-š aǰgahānīh  ud a-dādestān-xwarišnīh rāy ēg-iš tan dusraw ud ruwān druwand bawēd ∵

20.34/23	ud ōy ī mihōxt-menišn mard pad  wehān ēdōn warōmand čiyōn pad wattarān
20.35	ud pad xīr ī mēnōy ud gētīy ud pad-iz ēzišn ud azbāyišn ud  paristišn ī yazdān warōmand ∵
20.36/24	u-š ān  bahrag rāy yazdān ud amahrspandān ēzišn ud azbāyišn ī kunēd  kem
padīrēnd
20.37	ud āyaft-iz  ī xwāhēd awiš kem dahēnd
20.38	ud pad dahān ī wehān hamwār  dusraw
20.39	u-š ruwān druwand bawēd ∵

20.40/25	ud ōy ī tar-menišn mard dōst andak u-š dušmen was
20.41	ud dāšn-iz ī ō kas dahēd ud ēzišn-iz ī yazdān rāy kunēd  ud tar-menišnīh  rāy kem
padīrēnd
20.42	ud āyaft-iz  ī xwāhēd awiš kem dahēnd.
20.43/26	u-š andar dōšox pādifrāh ī pad ruwān kerdan rāy ō druz ī tar-menišnīh abēspārēnd
20.44	ud druz ī tar-menišnīh gōnag gōnag pādifrāh padiš kunēd ud nē āsāyēd  ∵

MX.21
21.1/1	pursīd dānāg ō mēnōy ī xrad kū
21.2	pad tuxšāgīh xīr ud xwāstag ī gētīy ō xwēš šāyēd kerdan ayāb nē ∵

21.3/2	mēnōy ī xrad passox kerd kū
21.4	pad tuxšāgīh ān nēkīh ī nē brēhēnīd estēd ō xwēš kerdan nē šāyēd
21.5	bē ān ī brēhēnīd estēd tuxšāgīh rāy ahīy bē rasēd ∵
21.6/3	bē tuxšāgīh ka-š yazdān  nē abāg pad gētīy abē-bar
	bē pas-iz  pad mēnōy ō frayād rasēd ud pad tarāzūg abzāyēd ∵

MX.22
22.1/1	pursīd dānāg ō mēnōy ī xrad kū
22.2	pad xrad ud dānāgīh abāg brēh kōxšīdan  šāyēd ayāb nē ∵

22.3/2	mēnōy ī xrad passox kerd
22.4	kū abāg-iz tagīgīh ud zōrōmandīh ī xrad ud dānāgīh pas-iz abāg brēh kōxšīdan nē šāyēd ∵
22.5/3	čē ka brēhēnišn pad nēkīh ayāb ǰuttarīh  frāz rasēd dānāg pad kār wiyābān bawēd ud duš-āgāh
(pad) kār āgāh  (bawēd)
22.6	ud wad-dil  dilērtar  ud dilērtar  wad-dil (bawēd)
22.7	ud tuxšāg (aǰgahān ud) aǰgahān  tuxšāg bawēd  ∵
22.8/4	ēdōn čiyōn pad ān tis ī brēhēnīd estēd wihānag  padiš andar āyēd
22.9	ud abārīg harw tis bē spōzēd ∵

MX.23
23.1/1	pursīd dānāg ō mēnōy ī xrad kū
23.2	āyaft-xwāstārīh  ud kerbag-warzīdārīh ud arzānīgīh rāy yazdān ō mardōmān  did-iz
tis baxšēnd ayāb nē ∵

23.3/2	mēnōy ī xrad passox kerd
23.4/3	kū baxšēnd ∵
23.5	čē ēdōn čiyōn gōwēnd kū baxt ud baγōbaxt  ∵
23.6	ēg baxt  ān bawēd ī az fradomīh baxt estēd
23.7	ud baγōbaxt ān ī did-iz baxšēnd ∵
23.8	bē yazdān ān baxšišn  ēd rāy kem  kunēnd  ud pad mēnōy (kem) paydāgēnēnd
	čē Ahrimen-iz ī druwand pad ān wihānag  pad nērōg ī 7 abāxtar xwāstag ud abārīg-iz harw
nēkīh ī gētīy az wehān ud arzānīgan apparēd  ud ō wattarān ud an-arzānīgān abērtar
baxšēd  ∵

MX.24
24.1/1	pursīd dānāg ō mēnōy ī xrad kū
24.2	az tuwāngarān  kē driyōštar ud az driyōšān kē tuwāngartar ∵

24.3/2	mēnōy ī xrad passox kerd kū
24.4-5	az tuwāngarān ōy driyōštar kē pad ān ī-š ast nē hunsand
	ud wēš būdan ī tis rāy tīmār barēd  ∵
24.6-7/3	ud az driyōšān ōy ī tuwāngartar kē pad ān ī mad estēd hunsand
	ud wēš būdan ī tis rāy nē handēšēd ∵

MX.25
25.1/1	pursīd dānāg ō mēnōy ī xrad kū
25.2	kōr-čašm wattar ayāb kōr-dil ∵
25.3/2	ud duš-āgāh wattar ayāb wad-xēm ∵

25.4/3	mēnōy ī xrad passox kerd kū
25.5	ōy ī kōr-čašm ka-š šnāsīh ī pad tis ast ud hammōzišn kunēd  pad drīst-čašm dārišn ∵
25.6/4	ud ōy ī drīst-čašm ka-š dānišn šnāsīh ī (tis) nēst ud ān-iz ī-š hammōzēnd nē padīrēd
		ēg ān (az)-iz kōr-čašm wattar ∵
25.7/5	ud duš-xēm kem wattar kū duš-āgāh ∵
25.8/6	čē duš-xēm ǰud az dādestān az kas tis bē stadan  nē tuwān
25.9	ud duš-āgāh mard ēg-iš hāmōyēn  kāmag  ō stahm ud appar ∵
25.10/7	ōy ī duš-āgāh rāy paydāg kū ǰud az brēhēnīšn az nōg xwaš  zāyēd ∵

MX.26
26.1/1	pursīd dānāg ō mēnōy ī xrad kū
26.2-3	čē rāy mardōm  ī az Gayōmard ud ān-iz ī az Hōšang ī pēšdād xwadāyān ud dahībedān ī tā ō
Wištāsp ī šāhān šāh ēdōn kām-kerdār  būd hēnd
		ī-šān  az (yazdān) nēkīh wēš windād  ∵
26.4/2	ud frayist  ān ī andar yazdān anespās būd hēnd
26.5	ud ast-iz kē abēr an-espās ud mihrōdruǰ  ud wināhgār būd hēnd ∵
26.6/3	ēg awēšān ǰud ǰud čē nēkīh rāy dād hēnd
26.7	u-šān bar ud sūd az-iš čē raft ∵

26.8/4	mēnōy ī xrad passox kerd kū
26.9	ān ī awēšān rāy pad nēkīh ayāb pad ǰuttarīh pursē  āgāh bāš ud bē dān ∵
26.10/5	čē kār ī gēhān hāmōyēn pad brēh ud zamānag ud wizīr ī brīn rawēd ī xwad ast Zurwān ī pādixšā ud
dagrand-xwadāy  ∵
26.11/6	čiyōn andar āwām āwām ō harw kē rāy baxt estēd čiyōn ān ī abāyēd madan abar rasēd ∵
26.12/7	čiyōn az-iz ham-paywand ī awēšān pēšēnīgān ī widerdag paydāg kū
26.13	abdom ān nēkīh ī az awēšān ō dāmān ī Ohrmazd abāyēd madan bē mad ∵

26.14/8	čē az Gayōmard sūd ēn būd (kū)
26.15	fradom ōzadan ī Arzūr ud abespārag kerdan ī tan ī xwēš meh-dādestānīhā  ō Ahrimen ∵
26.16/9	ud didīgar sūd ēn būd kū
26.17	mardōm  ud hamāg frawahr ī fraškerd-kerdārān (ahlawān) narān ud nāyrīgān  az tan ī ōy
dād ∵
26.18/10	ud sidīgar ēn (sūd) kū
	ayōxšust-iz az tan ī ōy dād ud brēhēnīd ∵

26.19/11	ud az Hōšang ī pēšdād sūd ēn būd kū
26.20	3 bahr dēw ī māzandar  ī gēhān-marnǰēnīdār 2 bahr bē ōzad ∵

25.21/12	ud az Tahmōraf  hu-rust sūd ēn būd
26.22	kū-š gizistag Ganāy ī druwand 30 sāl pad bārag dāšt
26.23	ud 7 ēwēnag nibēg ī dibīrīh  ī ōy druwand pad nigān dāšt bē ō paydāgīh āwurd ∵

25.24/13	ud az hu-ramag ǰamšēd ī Wiwanghān  sūd ēn būd
26.25	kū-š 600  sāl (ud 6 māh 16 rōz) a-margīh pad hāmōyēn  dām ud dahišn ī dādār Ohrmazd bē
winnārd
26.26	ud a-dard ud a-zarmān ud -apetyārag kerd hēnd ∵
26.27-28/14	ud didīgar ēn (sūd) kū-š war ī ǰamkard kerd
	ī ka ān wārān ī Malkūsān bawēd čiyōn pad dēn paydāg kū mardōm  ud abārīg dām ud dahišn ī
Ohrmazd ī xwadāy frayist  ān ī bē abesīhēd
26.29-31	ud pas ān war ī ǰamkard dar bē wišīhēd
	ud mardōmān  ud gōspandān ud abārīg dām ud dahišn ī dādār Ohrmazd az ān war bē āyēnd
	ud gēhān abāz ārāyēnd ∵
26.32/15	ud sidīgar (ēn sūd)
26.33	ka-š  paymān ī gētīyīg ī ōy duš-dānāg druwand (ī Ahrimen) ōbārd estād ā-š az aškom abāz
āwurd ∵
26.33a/16	čahārom (ēn sūd) ka-š  gōspand pad guharīg ī pīl ō dēwān  nē dād ∵

26.34/17	ud az Azīdahāg ī Bēwar-asp ud gizistag Frāsiyāg ī Tūr sūd ēn būd kū
26.35	agar xwadāyīh ō Bēwar-asp ud Frāsiyāg nē mad hē  ēg gizistag Ganāy-Mēnōy ān xwadāyīh bē
ō Xešm dād hē
26.36	ud ka bē ō Xešm mad hē tā ristāxēz ud tan ī pasēn nē šāyist hē  az-iš bē stadan
26.37	ēd rāy čē-š tanōmandīh nēst ∵

26.38/18	ud az Frēdōn sūd ēn būd
26.39	čiyōn zad ud bast  ī Azīdahāg Bēwar-asp ī ēdōn garān-wināh ∵
26.40/19	u-š anīz  was Māzandar  dēw zad  ud az kišwar ī Xwanīrah bē kerd ∵

26.41/20	ud az Mānuščihr sūd ēn būd
26.42	kū-š Salm ud Tūz pad kēn ī Ēriǰ ī-š niyāg būd (bē ōzad )
26.43	ud az petyāragīh ī gēhān abāz dāšt
26.44	ud az zamīg Padišxwārgar  tā bun ī Gūzag čiyōn Frāsiyāg  grift estād pad paymān az
Frāsiyāg abāz stad  ud ō xwēšīh ī Ērān šahr āwurd
26.44ᵃ	ud abzūdan ī zrēy  ī Kiyānsīy  čiyōn Frāsiyāg bē spurd  u-š āb aziš bē kerd ∵

26.45/21	ud az Kay-Kawād sūd ēn būd kū
26.46	andar yazdān spāsdār būd ∵
26.47	u-š xwadāyīh xūb kerd
26.48/22	ud paywand ud tōhmag ī kayān az ōy abāz raft ∵

26.49/23	ud az Sām  sūd ēn [K43_155r] būd
26.50	kū-š mār ī srūwar  ud gurg ī kabōd kē Pašan-iz  xwānēnd ud dēw ī ābīg
Gandarw  ud murw  ī kamag ud dēw ī wiyābānīg  bē ōzad
26.51	ud anīz  was kār ī wazurg ud arzōmand  kerd
26.52	ud was petyārag az gēhān abāz dāšt
26.53	ī ka frayist  az awēšān petyāragān ēk abāz mānd hē ristāxēz  ud tan ī pasēn kerdan nē
šāyist hē ∵

26.54/24	ud az Kāy-Us sūd ēn būd
26.55	čiyōn (Kay) Siyāwaxš az tan ī ōy brēhēnīd
26.56	ud  anīz  was kardagān aziš raft ∵

26.57/25	ud az Siyāwaxš sūd ēn būd
26.58	čiyōn zāyišn ī Kay-Husrōy  ud kerdan ī Kang-diz ∵

26.59/26	ud az Kay-Husrōy  sūd ēn būd
26.60	čiyōn ōzadan  ī Frāsiyāg
26.61	ud kandan ī uzdēsčār  ī pad war ī Čēčast
26.62	ud winnārdan ī Kang-diz
26.63	ud rist-ārāstār Sōšāns  ī pērōzgar  rist-āxēzišnīh  ī pad tan ī pasēn ayārīh ī ōy rāy weh
tuwān kerdan ∵

26.64/27	ud az Kay-Luhrāsp sūd ēn būd
26.65	kū-š xwadāyīh xūb kerd
26.66	ud andar yazdān spāsdār būd ud Urišlim [K43_155v] ǰahūdān bē kand ud ǰahūdān wišuft ud
pargandag  kerd
26.67	ud  dēn padīriftār  Kay-Wištāsp  az tan ī ōy brēhēnīhist  ∵

26.68/28	ud az (Kay) Wištāsp sūd ēn būd
26.69	čiyōn padīriftan  ud yaštan  ī dēn ī weh ī  mazdēsnān
26.70	pad baγān ēwāz Ahuwar gōwišn ī dādār Ohrmazd
26.71	ud abesīhēnīdan  ud škastan ī kālbod  ī dēwān  ud druzān
26.72	ud rāmišn ud āsānīh ī āb  ud ātaxš ud harwisp yazdān ī  mēnōyān ud  gētīyān
26.73	ud purr-ummēdīh  ī wehān ud arzānīgān
26.74	pad ān ī frārōn kām ō ān ī xwēš sahišn
26.75	ud šnāyišn  ud rāmēnīdārīh ī Ohrmazd abāg amahrspandān
26.76	ud bēšišn ud zanišn Ahrimen ud wišūdagān ∵

MX.27
27.1/1	pursīd dānāg ō mēnōy ī xrad
27.2	kū kē wixšišnīgtar
27.3	kē pad-nērōgtar
27.4	kē tēztar
27.5	kē šādtar
27.6	kē duš-rāmišntar
(27.6a	kē an-ummēdtar ) ∵

27.7/2	mēnōy ī xrad passox kerd kū
27.8	Ohrmazd ī xwadāy wixšišnīgtar
27.9	(kē) 9000 sāl anāgīh pad dāmān ī xwēš az Ahrimen wēnēd
		pas-iz bē  pad dādestān ud wixšišnīh  ēnyā-š  nē zanēd ∵
27.10/3	ud spahr pad-nērōgtar.
27.11/4	ud  wīr ī  [K43_156r] mardōmān  tēztar
27.12/5	ud ruwān ī ahlawān šādtar.
27.13/5	ud ān ī druwandān duš-rāmišntar  (ud an-ummēdtar) ∵

MX.28
28.1/1	pursīd dānāg ō mēnōy ī xrad kū
28.2	kē pad-nigerišntar ud pānagtar abāyēd dāštan ∵

28.3/2	mēnōy ī xrad  passox kerd kū
28.4	rahīg  ī  aburnāy  ud zan  ud stōr ud ātaxš pad-pānagtar ud nigerišntar
abāyēd dāštan ∵

MX.29
29.1/1	pursīd dānāg ō mēnōy ī xrad
29.2	kū zīndagīh  kadām wattar
29.3	ud pad xrad kē a-pasandišnīgtar  ∵

29.4/2	mēnōy ī xrad passox kerd
29.5	kū zīndagīh  ī ōy wattar kē pad bīm ud mihōxt zīyēd
29.6/3	ud pad xrad ōy a-passandišnīgtar  kē pad mēnōy  nē wurrōyēd  ud gētīy ārāyēd
∵

MX.30
30.1/1	pursīd dānāg ō mēnōy ī xrad kū
30.2	āsrōnān ud artēštārān  ud  wāstaryōšān ǰud ǰud xwēškārīh čē ∵

30.3/2	mēnōy ī xrad passox kerd kū
30.4	āsrōnān xwēškārīh dēn xūb dāštan
30.5	ud ēzišn ud azbāyišn  ī yazdān xūb ud  pad-nigerišn  kerdan
30.6	ud wizir  ud dādestān  [K43_156v] ud ēwēn ud band  čiyōn az abēzag  wehdēn ī
mazdēsnān paydāg (rāst dāštan)
30.7	ud mardōmān  az kerbag ud wehīh  āgāhēnīdan
30.8	ud rāh ō  wahišt  ud bīm ud pahrēz az dōšox nimūdan ∵

30.9/3	artēštārān xwēškārīh dušmenān zadan
30.10	ud šahr ud būm ī xwēš abē-bīm  ud āsān  dāštan ∵

30.11/4	ud wāstaryōšān xwēškārīh warz ud ābādānīh kerdan
30.12	ud tuwān-sāmānīhā  gēhān padēxēnīdan  ud ābādān dāštan ∵

MX.31
31.1/1	pursīd dānāg ō mēnōy ī xrad kū
31.2	hutuxšān pēšakkārān  xwēškārīh čē ∵

31.3/1	mēnōy ī xrad passox kerd kū
31.4	pēšakkārān xwēškārīh ēn kū
31.5	ān kār ī nē dānēnd dast awiš nē barēnd
31.6	ud ān ī dānēnd  xūb ud pad nigerišn kunēnd
31.7	ud mizd  dādīhā xwāhēnd ∵
31.8/3	čē kē ān kār  ī nē dānēd pad kerdan frāz gīrēd ast ī ka  ān kār tabāh ud a-kār bawēd
		ud ka was-iz  ōy mard kē kār xwēš hušnūdag kunēd  ēg-iz-iš [K43_157r] ān wināh
ō bun bawēd ∵

MX.32
32.1/1	 pursīd dānāg ō mēnōy ī xrad 
32.2	kū xwadāy
32.3	ud sālār
32.4	ud dōst
32.5	ud xwēšāwand
32.6	ud  zan
32.7	ud frazend
32.8	ud šahr kadām wattar  ∵

32.9/2	mēnōy ī xrad passox kerd kū
32.10	xwadāy ān wattar kū  šahr abē-bīm  ud mardōmān  abē-must  dāštan nē tuwān ∵
32.11/3	ud sālār ān wattar kē pad hunar wad ud andar kerdārān an-espās ud hašāgirdān  nē ayār ud
ǰādag-gōw ∵
32.12/4	ud dōst ān wattar kē padiš wistāx būd  nē šāyēd ∵
32.13/5	ud xwēšāwand  ān wattar ī pad astānag nē ayār ∵
32.14/6	ud  zan ān wattar kē abāg pad rāmišn zīyistan nē šāyēd ∵
32.15/7	ud  frazend ān wattar ī nē nām-burdār ∵
32.16/8	ud šahr ān wattar kē pad nēkīh ud abē-bīmīh  ud āwāmīh  andar zīyistan nē šāyēd ∵

MX.33
33.1/1	pursīd dānāg ō mēnōy ī xrad kū
33.2	dādār Ohrmazd ō gētīy tis-iz (ān)  dahišn dād kē Ahrimen petyārag awiš burdan  nē tuwān
∵ [K43_157v]

33.3/2	mēnōy ī xrad passox kerd kū
33.4	ō ōy  ī xradōmand ud hunsand  mardōm  petyārag burd  kem šāyēd ∵

MX.34
34.1/1	pursīd dānāg ō mēnōy ī xrad
34.2	kū čand ān  mardōm  ī pad tuwāngar ud čand ān ī pad  driyōš abāyēd dāštan ∵

34.3/2	mēnōy ī xrad passox kerd kū
34.4	ēn and  mardōm  pad tuwāngar abāyēd dāštan
34.5	ēk ōy kē pad xrad bowandag  ∵
34.6	ud  didīgar kē-š tan drīst ud abē-bīmīhā  zīyēd ∵
34.7	ud sidīgar kē pad ān ī mad estēd hunsand ∵
34.8	ud čahārom ōy kē-š brēh pad frārōnīh ayār ∵
34.9	ud  panǰom kē pad čašm  ī yazdān ud uzwān ī wehān hu-sraw ∵
34.10	ud  šašom kē-š wurrōyišn  abar ēn ēk abēzag wehdēn ī māzdēsnān ∵
34.11	ud  haftom kē-š tuwāngarīh az frārōnīh ∵

34.12/3	ud ēn and  mardōm  pad driyōš dārišn ∵
34.13	ēk ān kē-š xrad nēst ∵
34.14	ud didīgar kē-š tan nē drīst  ∵
34.15	ud sidīgar kē-š pad bīm ud sahm ud mihōxt zīyēd ∵
34.16	ud  čahārom [K43_158r] kē pad xwēš tan nē pādixšāy  ∵
34.17	ud  panǰom kē-š brēh  nē ayār
34.18	ud  šašom kē pad čašm  ī yazdān ud  uzwān ī wehān dusraw ∵
34.19	ud  haftom kē pīr u-š  frazend ud paywand  nēst ∵

MX.35
35.1/1	pursīd dānāg ō mēnōy ī xrad
35.2	kū wināh  kadām  garāntar ∵

35.3/2	mēnōy ī xrad passox kerd kū
35.4	az wināh  ī mardōmān  kunēnd  kūn-marz garāntar ∵
35.5/3	ud  didīgar kē  wīftag  ud wīyēbīdag  ∵
35.6/4	ud sidīgar kē mard ī ahlaw ōzanēd ∵
35.7/5	ud  čahārom kē xwēdōdāh  wišōbēd ∵
35.8/6	ud panǰom kē stūr-rāyēnīdārīh škennēd  ∵
35.9/7	ud  6om kē ātaxš ī warahrām zanēd  ∵
35.10/8	ud 7om kē babrag ī ābīg ōzanēd ∵
35.11/9	ud  8om kē uzdēs  paristēd ∵
35.12/10	ud 9om kē pad harw kēš wurrōyēd ud paristīdan kāmēd ∵
35.13/11	ud 10om kē tis ī-š pad nigāhdārīh  padīrift  bē xwarēd ud nakkīrāy bawēd ∵
35.14/12	ud 11om ōy kē wināhgārīh rāy abestām ō druwandīh  kunēd  ∵
35.15/13	ud 12om kē kār nē kunēd  bē an-espāsīhā ud a-dādīhā xwarēd ∵
35.16/14	ud 13ōm kē zandīgīh  kunēd ∵
35.17/15	ud 14om kē ǰādūgīh kunēd ∵
35.18/16	ud 15om kē ahlomōγīh kunēd  ∵
35.19/17	ud 16om [K43_158v] kē dēw-ēzagīh  ∵
35.20/18	ud 17om kē duzīh ayāb duz-abāyistīh  kunēd  ∵
35.21 /19	ud 18om kē mihrōdruzīh  ∵
35.22 /20	ud 19om kē kēnwarīh  ∵
35.23/21	ud 20om kē pad tis ī kasān ō xwēš kerdan stahmagīh  kunēd  ∵
35.24/22	ud 21om kē mard ī ahlaw bēšēd ∵
35.25/23	ud 22om kē spazgīh ∵
35.26/24	23om kē tar-menišnīh kunēd ∵
35.27/25	ud 24om kē ō zan ī kārān  šawēd ∵
35.28/26	ud 25om kē an-espāsīh kunēd ∵
35.29/27	ud 26om kē drōw ud anāst gōwēd ∵
35.30/28	ud 27om kē pad ān ī (uzīd ud)  widerd tis a-hunsandīh  kunēd ∵
35.31/29	ud 28om kē rāmišn az abārōnīh  āzārišn  ī wehān ∵
35.32/30	ud 29om kē wināh  pad rāyēnišn ud kerbag pad ranǰ ud spōz  dārēd ∵
35.33/31	ud 30om kē pad ān nēkīh ī-š pad kas kerd abaxš bawēd ∵

MX.36
36.1/1	pursīd dānāg ō mēnōy ī xrad
36.2	kū mardōmān  pad čand rāh ud wihān  ī kerbag ō wahišt wēš rasēnd ∵

36.3/2	mēnōy ī xrad passox kerd kū
36.4	fradom kerbag rādīh ∵
36.5/3	ud didīgar rāstīh ∵
36.6/4	ud sidīgar spāsdārīh ∵
36.7/5	ud  čahārom hunsandīh  ∵
36.8/6	ud panǰom nēkīh kerd  abāyistan  ī pad wehān ud dōst [K43_159r] būdan  ī ō harw
kas ∵
36.9/7	ud šašom pad ēn abē-gumān  būdan  kū āsmān ud zamīg ud harw nēkīh ī gētīy ud mēnōy
az dādār Ohrmazd ∵
36.10/8	ud haftom ⎧ pad abē-gumānīh ī   ēn kū hamāg anāgīh ud petyārag az Ahrimen ī druwand ī
gizistag  ∵
36.11/9	ud haštom abē-gumānīh ī pad ristāxēz ud tan ī pasēn ∵
36.12/10	ud nohom  kē ruwān dōšāram rāy xwēdōdāh  kunēd  ∵
36.13/11	ud dahom  kē stūrīh rāyēnēd ∵
36.14/12	ud 11om kē frārōn-tuxšāgīh kunēd ∵
36.15/13	ud dwāzdahom  kē pad ēn abēzag wehdēn ī māzdēsn abē-gumān ∵
36.16/14	ud sēzdahom  kē pad hunar ud abzār  ī harw kas hu-čašm bawēd ∵
36.17/15	ud čahārdahom  kē hu-čašmīh ī wehān xwāhēd  ud xwad-iz pad wehīh ī andar wehān
wēnēd  hu-čašm bawēd ∵
36.18/16	ud pānzdahom  kē dōšāram ī wehān xwāhēd ∵
36.19/17	ud šāzdahom  kē kēn ud wad-dōšāramīh  az menišn dūr dārēd ∵
36.20/18	ud haftdahom  kē arešk ī abārōn nē barēd  ∵
36.21/19	ud haštdahom kē waran-kāmagīh nē kunēd ∵
36.22/20	ud nōzdahom  kē an-āštīh abāg kas nē kunēd ∵
36.23/21	ud wīstom kē pad tis ī widerd ud uzīd [K43_159v] bēš nē barēd ∵
36.24/22	ud 21om kē xešm  ō tan nē hilēd  ∵
36.25/23	ud 22om kē nang  rāy wināh  nē kunēd ∵
36.26/24	ud 23om kē aǰgahānīh  rāy būšāsp  kāmag nē warzēd ∵
36.27/25	ud 24om kē pad yazdān abē-gumān ∵
36.28/26	ud 25om kē pad astīh  ī wahišt ud dōšox ud āmār ī pad ruwān ud xwāhrīh ī pad wahišt ud
anāgīh ī pad dōšox abē-gumān ∵
36.29/27	ud 26om kē az spazgīh ud čašm-areškīh  pahrēzēd ∵
36.30/28	ud 27om kē xwad nēkīh kunēd ud ō-iz  kasān āfrāh ī nēk dahēd ∵
36.31/29	ud 28om kē wehān ayār  ud wattarān hamēmāl bawēd ∵
36.32/30	ud 29om kē az frēb  ud (xwad)-dōšīh xwēš  tan pahrēzēd ∵
36.33/31	ud 30om kē drōw ud anāst nē gōwēd ∵
36.34/32	ud 31om kē az mihrōdruzīh  xwēš tan saxt pahrēzēd ∵
36.35/33	ud 32om kē sūd ud nēkīh ī xwēš xwāstan rāy az anāgīh kasān pahrēz kunēd ∵
36.36/34	ud 33om kē wēmārān ud armēštān ud kārdāgān rāy spinǰānagīh  kunēd ∵

MX.37
37.1/1	pursīd dānāg ō mēnōy ī xrad [K43_160r] kū
37.2	čē rāy ka nēkīh ī gētīy nē pad arzānīgīh baxšēnd ud ruwān pad mēnōyān pad kunišn ud
arzānīgīh  griftār kunēnd  ∵

37.3/2	mēnōy ī xrad passox kerd kū
37.4	xwābarīh ī Ohrmazd ī xwadāy  abar dāmān rāy ham  pad wehān ud ham  pad wattarān
hamāg nēkīh baxšēd
37.5	bē ka-šān nē āmārīg  abar rasēd stahmagīh ī Ahrimen ud dēwān  ud apparišn  ī ān 7
abāxtar rāy
37.6/3	ud pad mēnōyān ēd rāy (ruwān) pad kunišn arzānīgīh griftār kunēnd  čē (harw) kas druwandīh
pad kunišn ī xwēš kerd  bawēd ∵

MX.38
38.1/1	pursīd dānāg ō mēnōy ī xrad kū
38.2	nērōg kadām  abāyišnīgtar ∵
38.3/2	ud pad xrad kē bowandagtar  ∵
38.4/3	ud pad xēm kē awestwārtar  ∵
38.5/4	ud  gōwišn ī kē xūbtar ∵
38.6/5	ud wehīh kē pad menišn kem ∵
38.7/6	ud pad mihr kē wattar ∵
38.8/7	ud  rāmišn kē kem pad menišn ∵
38.9/8	ud pad dil kē abāyišnīgtar ∵
38.10/9	ud pad burdārīh kē passandišnīgtar ∵
38.11/10	ud kē pad awestwār  nē dārišn ∵
38.12/11	ud  čē ān ī abāg harw kas sazēd  dāštan ∵
38.13/12	ud čē ān ī abāg ēč kas nē dārišn ∵
38.14/13	ud  kē pad ham-pursagīh dārišn  ∵
38.15/14	ud  kē ān ī pad gugāh  [K43_160v] nē  padīrišn ∵
38.16/15	ud  andar kē framān-burdār  abāyēd būdan  ∵
38.17/16	ud  čē wēš abāyēd menīdan ud spās dāštan ∵
38.18/17	ud čē ān ī pad ēč rāh an-āzarm nē kunišn
38.19/18	kē  ān ī pad pāyag ī xwēš hāwand Ohrmazd ud amahrspandān guft estēd
38.20/19	ud  kē ān ī pad pāyag ī xwēš hāwand Ahrimen ud dēwān  (guft estēd) ∵

38.21/20	mēnōy ī xrad passox kerd kū
38.22	pad nērōg ōy abāyišnīgtar kē ka-š xešm  gīrēd xešm bē nišāstan ud wināh nē kerdan ud xwēš
tan  rāmēnīdan tuwān ∵
38.23/21	ud pad xrad ōy bowandagtar kē ān ī xwēš ruwān bōxtan tuwān ∵
38.24/22	ud pad xēm ōy awestwārtar  kē tis-iz  frēb  ud wihānag padiš nēst ∵
38.25/23	ud  gōwišn ī ōy xūbtar kē rāsttar gōwēd ∵
38.26/24	ud wehīh pad menišn ī xešmgen  mard kem ∵
38.27/25	ud pad mihr kēnwar mard ī zadār wattar ∵
38.28/26	ud   rāmišn pad menišn ī ōy areškgen  mard kem ∵
38.29/27	ud pad dil ōy abāyišnīgtar kē  gētīy hilēd  ud mēnōy gīrēd
38.30	ud  pad xwēš kām ahlāyīh  ō grīw  padīrēd  ∵
38.31/28	ud pad burdārīh ōy passandišnīgtar kē anāgīh ud petyārag ī-š [K43_161r missing] az Ahrimen ud
dēwān ud wattarān abar rasēd hunsandīhā ud pad kāmag ō grīw padīrēd
38.32	ud pad ēč rāh ruwān ī xwēš nē āzārēd ∵
38.33/29	ud ōy pad awestwār nē dārišn kē az yazdān bīm ud pad mardōmān  šarm nē dārēd ∵
38.34/30	ud ān ī abāg harw kas sazēd dāštan āštīh ud dōšāram ∵
38.35/31	ud ān ī abāg kas-iz nē dārišn kēn ud an-āštīh.
38.36/32	ud ēn harw 3 pad ham-pursagīh dārišn humad ud hūxt ud huwaršt pad menišn ud gōwišn ud kunišn ī
xwēš ∵
38.37/33	ud ēn 3 pad gugāh  nē padīrišn zan ud rahīg ī abornāy  ud bandag  mard ∵
38.38/34	ud ēn and tan framān-burdār būdan ud paristišn kerdan abāyēd
38.39	zan andar šōy
38.40	ud frazend andar pid ud mād  ud sālār ud dastwar ud awestād  ud stūr ud paywand ī armēšt
38.41	ud andar xwadāyān ud sālārān ud awestādān framān-burdār būdan  ∵
38.42/35	ud yazdān wēš abāyēd menīdan ud spās dāštan ∵
38.43/36	ud ruwān ī xwēš pad ēč dar an-āzarm nē kunišn
38.44	ud hamēšag andar ayād dārišn ∵
38.45/37	ud dādwar kē dādwarīh rāst kunēd  ud pārag nē stānēd  pad pāyag ī xwēš hāwand Ohrmazd
ud amahrspandān (guft estēd) ∵
38.46/38	ud ān kē dādwarīh drōw kunēd  pad pāyag ī xwēš hāwand Ahrimen ud dēwān guft estēd ∵

MX.39
39.1/1	pursīd dānāg ō mēnōy ī xrad kū
39.2	čē sardtar ud čē garmtar ∵
39.3/2	ud čē rōšntar ud čē tārīktar ∵
39.4/3	ud čē purrtar ud čē tuhīgtar ∵
39.5/4	ud čē frazām abē-bartar  ∵
39.6/5	ud čē ān tis kē kas (aziš) sagrīh nē bawēd ∵
39.7/6	čē ān ī kas appurd nē tuwān ∵
39.8/7	ud čē ān tis ī pad wahāg  xrīdan  nē šāyēd ∵
39.9/8	ud čē ān tis ī harw kas hamē aziš hušnūd ∵
39.10/9	čē ān ī kas-iz aziš nē hušnūd ∵
39.11/10	ud čē ān ī ēk kāmag ī Ohrmazd ī xwadāy az mardōmān  (sahēd) ∵
39.12/11	ud čē ān ēk kāmag ī Ahrimen ī druwand az mardōmān  sahēd ∵
39.13/12	čē frazām ī gētīy ud čē frazām ī mēnōy ∵

39.14/13	mēnōy ī xrad passox kerd kū
39.15	dil ī ahlawān garmtar ud ān ī druwandān sardtar ∵
39.16/14	ud ahlawīh rōšntar ud druwandīh  tārīktar ∵
39.17/15	ud ēmēd ud panāh ī ō yazdān [K43_162r] purrtar ud  ān ī ō  dēwān tuhīgtar ∵
39.18/16	ud  gētīy-ārāy  ud  mēnōy-wišōb mard frazām abē-bartar ∵
39.19/17	ud dānagīh ast kē kas sagrīh aziš nē dānēd  ∵
39.20/18	ud frahang ud hunar ast kē az kas appurdan  nē tuwān ∵
39.21/19	ōš ud wīr ast kē pad wahāg  xrīdan  nē šāyēd ∵
39.22/20	ud xrad ast kē harw kas xwēš  tan aziš abē-must ud hušnūd ∵
39.23/21	stardīh ud duš-āgāhīh ast kē harw kas xwēš  tan  aziš mustōmand ud nē hušnūd ∵

39.24/22 	ān ēk kāmag ī Ohrmazd ī xwadāy az mardōmān  sahēd ēn
39.25	kū man  bē šnāsēd
	čē harw kē man bē šnāsēd  az pas man āyēd ud ō hušnūdagīh ī man tuxšēd ∵
39.26/23	ud ān ēk kāmag ī Ahrimen az mardōmān sahēd ēn
39.27	kū man ma šnāsēd
	čē dānēd  kū kē ōy druwand bē šnāsēd az pas ī ōy anāg-kunišn nē šawēd
39.28	u-š tis-iz nērōg ud ayārīh az ōy mardōm  nē bawēd ∵

39.29/24	ud ān ī-t mēnōy ud gētīy [K43_162v] rāy pursīd gētīy pad frazām margīh ud a-paydāgīh
39.30	ud mēnōy pad frazām ān ī ahlawān  ruwān a-zarmān ud a-marg ud a-petyārag  ud purr-
xwarrah ud purr-rāmišn tā hamē ud hamē-rawišnīh abāg yazdān ud amahrspandān ud frawahr ī
ahlawān ∵
39.31/25	ud puhl ud drōš ud pādifrāh  ī druwandān pad dōšox tā hamē ud hamē-rawišnīh
39.32	ud ān ī druwandān  ruwān ǰud az pādifrāh  būdan  ud (ǰud az) wēnišn-iz ī abāg dēwān
ud druzān ēdōn sahēd čiyōn pad gētīy mardōm  ī tan drīst  abāg ān ī garāntar wēmār ∵

MX.40
40.1/1	pursīd dānāg ō mēnōy ī xrad kū
40.2	mard kadām tagīgtar ∵
40.3/2	ud rāh kadām bīmgentar  ∵
40.4/3	ud āmār kadām škefttar.
40.5/4	ud bōy kadām  xwaštar.
40.6/5	ud kār kadām pašēmāntar .
40.7/6	ud dāšn kadām abē-sūdtar  ∵

40.8/7	mēnōy ī xrad passox kerd kū
40.9	mard ān tagīgtar kē abāg druz  ī xwēš kōšīdan tuwān
40.10	ud pad nāmčišt kē  ēn 5 druz az tan dūr dārēd
40.11	ī čiyōn ast āz ud xešm  ud waran ud nang ud a-hunsandīh  ∵
40.12/8	ud  rāh andar bē- [K43_163r] -widerišnīh ī Činwar  puhl  bīmgentar  ∵
40.13/9	ud āmār ī pad ruwān ī druwandān škefttar.
40.14/10	ud bōy ī frazendān xwaštar ud abāyišnīgtar .
40.15/11	ud kār ān pašēmāntar ī an-espāsān rāy kunēnd  ∵
40.16/12	ud dāšn ān abē-sūdtar  ī ō (an-espāsān ud) an-arzānīgān dahēnd ∵

MX.41
41.1/1	pursīd dānāg ō mēnōy ī xrad kū
41.2	mardōm  čand sardag hēnd ∵

41.3/2	mēnōy ī xrad passox kerd kū
41.4	mardōm  sē  sardag hēnd ∵
41.5	ēk mardōm  ud ēk nēm-mardōm ud ēk nēm-dēw ∵

41.6/3	ud mardōm ān bawēd kē pad dādārīh  ī  Ohrmazd ud marǰēnīdārīh ī Ahrimen ud
būdan  ī ristāxēz  ud tan ī pasēn
		ud abārīg-iz harw nēkīh ud anāgīh ī pad gētīy ud mēnōy abē-gumān  kū
41.7	bun az awēšān harw 2 az Ohrmazd ud Ahrimen ∵
41.8/4	u-š wurrōyišn  pad ēn ēk abēzag dēn ī weh ī mazdēsnān
41.9	ud pad ēč ǰud-ristagīh nē wurrōyēd ud nē niyōšēd ∵

41.10/5	ud  nēm-mardōm  ān bawēd kē tis ī gētīy ud mēnōy pad sahišn ī xwēš kunēd
		ud xwēš-xradīhā  ud xwad-dōšagīhā
41.11	ast kār ud kerbag ī [K43_163v] pad kāmag ī Ohrmazd ud ast ī  pad kāmag ī Ahrimen aziš
rawēd ∵

41.12/6	ud  nēm-dēw ān bawēd kē-š bē čiyōn nām ī mardōmīh  ud mardōm-zādagīh
padiš
		ēg-iš pad harw kār ud  kunišn ō dēw ī 2-pāy homānāg
41.13	ud nē gētīy šnāsēd  ud nē mēnōy
41.14	nē kerbag šnāsēd  ud nē wināh
41.15	ud nē wahišt šnāsēd  ud nē dōšox
41.16	ud āmār-iz ī pad ruwān nē handēšēd ∵

MX.42
42.1/1	pursīd dānāg ō mēnōy ī  xrad kū
42.2	Ohrmazd ud  amahrspandān ud wahišt ī hu-bōy ī hurām pad čē abērtar ō xwēš šāyēd
kerdan
42.3	ud Ahrimen ī druwand ud dēwān stōw  kerdan ud az dōšox ī duš-wahāg  ud tārīk rastan
čiyōn šāyēd ∵

42.49/2	mēnōy ī xrad passox kerd kū
42.5	Ohrmazd ī xwadāy ud amahrspandān ud  wahišt ī hu-bōy ī hurām ō xwēš (kerdan)
		ud Ahrimen ī druwand ud dēwān stōw kerdan
		ud az dōšox ī tārīk ī  duš-wahāg rastan ēdōn šāyēd
42.6	ī  ka mēnōy ī xrad pad puštībānagīh  gīrēnd
42.7	ud mēnōy ī  hunsandīh zēn ud zrēy  ud gurdīh homānāg pad tan paymōzēnd [K43_164r]
42.8	ud mēnōy ī rāstīh spar  kunēnd
42.9	ud mēnōy ī  spāsdārīh  wazr
42.10	ud mēnōy ī bowandag-menišnīh  kamān
42.11	ud  mēnōy ī rādīh tigr
42.12	ud mēnōy ī paymān nēzag homānāg kunēnd
42.13	mēnōy ī tuxšāgīh  abdast
	ud mēnōy ī brēh pad panāh frāz gīrēnd ∵
42.14/3	pad ēn ēwēnāg ō wahišt ud wēnišn ī yazdān madan ud az Ahrimen ī druwand ud dōšox ī duš-wahāg
bōxtan šāyēd ∵

MX.43
43.1/1	pursīd dānāg ō mēnōy ī xrad kū
43.2	āsmān ud zamīg čiyōn winnārd estēd ∵
43.3/2	ud āb andar gēhān rēzišn ud winnārišn čiyōn ∵
43.4/3	ud abr  ō kū nišinēd ∵
43.5/4	ud zamestān dēw kū pādixšātar  ∵
43.6/5	ud šahr kadām a-petyāragtar ∵

43.7/6	mēnōy ī xrad passox kerd
43.8	kū āsmān ud zamīg ud āb ud abārīg harw čē andarrōn xāyag-dēs  ēdōn homānāg čiyōn murwān
xāyag  ∵
43.9/7	ud  āsmān azabar zamīg  (ud azēr zamīg) xāyag homānāg pad dast-kārīh ī dādār Ohrmazd
winnerd estēd ∵
43.10/8	ud zamīg andar mayān āsmān hangōšīdag ēdōn homānāg čiyōn zardag mayān xāyag ∵
43.11/9	(ud āb andar zamīg ud āsmān ēdōn čiyōn āb andar xāyag ∵)

43.12/10	ud hāmōyēn  āb ī andar gēhān rēzišn az Arzah  kišwar
43.13	ānōh kū xwaršēd [K43_164v] ul āyēd nixwārišn  ō Sawah  kišwar
43.14	(ānōh) kū xwaršēd  frōd šawēd nixwārišn  ī āb andar zrēy  ī Pūdīg
43.15	ud az zrēy  ī Pūdīg  abāz ō zrēy ī Warkaš šawēd ∵

43.16/11	ud  abr māništ ud nišast pad Harborz ∵
43.17/12	ud zamestān dēw pad Ērānwēz pādixšātar  ∵

43.18/13	ud az dēn paydāg kū
43.19	pad Ērānwēz 10  māh zamestān ud 2 māh hāmīn
43.20	ud  ān-iz dō māh ī tābēstān sard āb ud sard zamīg ud sard urwar ∵
43.21/14	u-šān petyārag zamestān
43.22-23	ud mār (ī?) pad-iš wasyār tā-šān  abārīg petyārag kem  ∵

43.24/15	ud paydāg kū Ohrmazd Ērānwēz az abārīg gyāgān ud rōstāgān weh dād
43.25/16	u-š wehīh ēn kū mardōmān  zīndagīh 300 sāl
43.26	ud gāwān ud gōspandān 100 ud 50 sāl ∵
43.27/17	u-šān dard ud wēmārīh kem
43.28	ud drōw nē dranǰēnd
43.29	ud šēwan ud mōyag nē kunēnd
43.30	ud Āz dēw pad tan ī awēšān pādixšāyīh  kem ∵
43.31/18	ud pad 10  mard  nān-ēw ka xwarēnd sagr hēnd ∵
43.32/19	ud pad harw 40 sāl az zan-ēw ud mard-ēw frazend-ēw zāyēd
43.33/20	u-šān dād wehīh ud dēn [K43_165r] pōryōtkēšīh
43.34	ud ka mīrēnd  ahlaw hēnd ∵
43.35/21	u-šān rad Gōbed(-šāh) ud xwadāy ud pādixšāy  Srōš ∵

MX.44
44.1/1	pursīd dānāg ō mēnōy ī xrad kū
44.2	Ahrimen mardōmān  pad čē wēš frēbēd  ud ō dōšox nayēd
44.3/2	u-š rāmišn az čē wēš
44.4	ud bunag kū gyāg dārēd ∵
44.5/3	u-š abāg dēwān rasišn kū wēš ∵
44.6/4	u-š xwarišn az čē  ∵

44.7/5	mēnōy ī xrad passox kerd
44.8	kū Ahrimen mardōmān pad frāybūd  ud aibībūd  ud druz ī ahlomōγīh  ud
gumāngarīh  ud āzwarīh wēš frēbēd  ∵
44.9/6	u-š rāmišn az an-āštīh ī mardōmān wēš ∵
44.10/7	u-š xwarišn a-pattūdagīh  ud a-paydāgīh ī mardōmān
44.11	ud bunag pad (spazgān)  kēnwarān dārēd ∵
44.12/8	u-š rasišn ud rawišn abāg xešmenān  wēš ∵

MX.45
45.1/1	pursīd dānāg ō mēnōy ī xrad kū
45.2	Ahrimen pad mardōmān  stahm-ēw  kadām pad ziyāntar ud meh dārēd ∵

45.3/2	mēnōy ī xrad passox kerd kū
45.4	Ahrimen ka az mardōmān zīndagīh ud zan ud frazend ud hāmōyēn  nēkīh ī gētīyīg  bē
apparēd [K43_165v] nē pad ēd dārēd kū-š tis-iz ziyān pad ōy kas kerd
45.5	bē ka-š ān ī ēw-tāg  ruwān bē apparēd ud tabāh bē kunēd  ēg pad ēd dārēd
		kū-m ziyān-ēw ī bowandag padiš kerd
	ay čē-š ēn pad abāyist  ud  kunišn ud tanōmandīh  ī xwēš kerd ∵

MX.46
46.1/1	pursīd dānāg ō mēnōy ī xrad kū
46.2	ud čē ān tis ī  az harw xwāstag pahlomtom
46.3/2	ud čē ān ī abar harw tis  pādixšāy  ∵
46.4/3	ud čē ān ī kas aziš wirēxtan  nē tuwān ∵

46.5/4	mēnōy ī xrad passox kerd kū
46.6	xrad ast ī weh az hāmōyēn  xwāstag ī pad gēhān ∵
46.7/5	ud baxt  ast ī abar harw kas ud harw tis pādixšāy ∵
46.8/6	ud Wāy ī wattar (ast) kē kas aziš wirēxtan nē tuwān ∵

MX.47
47.1/1	pursīd dānāg ō mēnōy ī xrad kū
47.2	mardōmān  ōš ud wīr  ud tōm māništ andar tan čiyōn ∵

47.3/2	mēnōy ī xrad passox kerd
47.4	kū ōš ud wīr ud tōhm ī mardōmān  gāh pad mazg ī sar ∵
47.5/3	ud ka mazg ī sar drīst  ōš ud wīr ud tōhm [K43_166r] pad abzāyišn (bawēd) ∵
47.6/4	ud ka mardōm bē ō pīrīh rasēd mazg ī sar bē ō kāhišn  estēd ∵
47.7/5	ud ōy ī pīr mardōm  kāhišn ī ōš ud wīr rāy ān ī pad xrad abāyēd kerdan kem wēnēd ud kem
dānēd  ∵
47.8/6	ud xrad pad fradomīh ō mazg ī angust ī dast ī mardōmān gumēzēd
47.9	u-š pas nišēm  ud estišn  ud  gāh pad dil ∵
47.10/7	u-š māništ andar hamāg tan ēdōn bawēd čiyōn pāy kālbod  andar mōzag  ∵

MX.48
48.1/1	pursīd dānāg ō mēnōy ī xrad kū
48.2	ēn stārag ī pad āsmān  paydāg u-šān marag ēdōn  was ēg-išān kār ud rāyēnišn čē
48.3/2	ud rawišn ī xwarxšēd  ud māh ud stāragān čiyōn ∵

48.4/3	mēnōy ī xrad passox kerd kū
48.5	az stāragān ī pad āsmān fradom stārag ī  Tištar  meh ud weh ud arzōmandtar ud
xwarrahōmandtar guft estēd ∵
48.6/4	ud hāmōyēn  bahrōmandīh  ud padēxīh ī gēhān pad rāh ī Tištar ∵
48.7/5	ud stārag ī āb-čihrag pad abzāyišn ī (āb)
48.8	(ud stārag ī zamīg-čihrag pad abzāyišn ī zamīg)
	{ star ī urwar- [K43_166v] -čihrag ī }
48.9	ud stārag ī urwar-čihrag  pad (abzāyišn ī urwar
48.10	ud stārag ī gōspand-čihrag pad) abzāyišn ī gōspand
48.11	ud āb  ud zamīg  ud urwar ud gōspand-čihrag pad abzāyišn ī mardōmān  dād estēd ∵

48.12/6	ud stārag ī Wanand pad widargīhā ud  darīhā ī Harborz gumārd estēd
48.13	kū dēwān  ud parīgān ud druzān az ān dar ud widarg wardēnd
48.14	kū-šān rāh ud widarg ī xwarxšēd ud māh ud stāragān brīdan ud škastan nē tuwān ∵

48.15/7	ud stārag ī Haftōring  abāg 9 ud 90 ud 900 ud 9000 ud 9 bēwar frawahr ī ahlawān pad dar ud
widarg ī dōšox gumārd estēd
48.16	pad abāz dāštan ī ān 9 ud 90 ud 900 ud 9000 ud 9 bēwar dēwān ud druzān ud parīgān ud
ǰādūgān  ī  pad hamēstārīh ī spihr ud axtarān hēnd ∵
48.17/8	u-š rawišn pērāmōn ī dōšox ∵
48.18/9	u-š mādagwar kār ēn čiyōn 12 kadag ī axtarān pad dast dārēd pad drīst šudan ud āmadan ∵
48.19/10	ud awēšān-iz [K43_167r] 12 axtarān hamgōnag pad nērōg ud ayārīh ī   Haftōring  rawēnd
∵
48.20/11	ud harw axtar-ēw ka pad Harborz andar rasēd pušt ō  Haftōring  kunēd
48.21	ud panāh az Haftōring  xwāhēd ∵

48.22/12	ud  abārīg a-mar  ud an-ōšmār  axtarān ī paydāg hēnd frawahr ī gētīyān  guft
estēd
48.23	čē hāmōyēn  dām ud dahišn ī dādār Ohrmazd ō gētīy dād
		kē zāyišnīg  ud kē-iz  ārōyišnīg hē
	harw tan ēw  rāy ham-gōhr frawahr ēw  ī  xwēš paydāg ∵

48.24/13	ud rawišn ī xwarxšēd ud māh  mādagwar rōzēnīdārīh ī gēhān
48.25	ud pazzāmēnīdan  ī harwistīn  zāyišnān  ud rōyišnān
48.26	ud drīst dāštan ī rōz ud māh ud sāl ud hāmīn  ud zamestān ud wahār  ud pādēz ud abārīg
harwistīn mar ud hangārag  ī mardōmān  šāyēnd ayāftan ud dīdan  ud
dānistan
48.27	wihēzag ī xwarxšēd ud māh rāy abērtar paydāg ∵

MX.49
49.1/1	pursīd dānāg ō mēnōy ī xrad kū
49.2	kadām ān tuwāngar  ī pad farrox ud kadām ān ī pad duš-farg  dārišn ∵ [K43_167v]

49.3/2	mēnōy ī xrad passox kerd kū
49.4	ān kē tuwāngarīh az frārōn-tuxšagīh kerd estēd pad farrox ud ān kē az abārōnīh kerd estēd pad duš-
farg dārišn ∵

MX.50
50.1/1	pursīd dānāg ō mēnōy ī xrad kū
50.2	čē rāy ka aǰgahān  ud duš-āgāh  ud wad mard ast ī ka ō burzišn ud nēkīh ī wazurg rasēd ∵
50.3	ud ōy ī šāyendag  ud  dānāg ud weh mard ast ī ka ō garān anāgīh ud škeftīh ud
niyāzōmandīh  rasēd ∵

50.4/2	mēnōy ī xrad passox kerd kū
50.5	ōy ī aǰgahān  ud duš-āgāh ud wad mard ka-š brēh ayār bawēd ēg-iš ān aǰgahānīh  ō
tuxšāgīh ud ān duš-āgāhīh ō dānagīh ud ān wattarīh ō wehīh homānāg bawēd ∵
50.6/3	ud ōy ī dānāg ud šāyendag  ud weh mard ka-š  brēh hamēmāl  ēg-iš ān   dānagīh ō
a-dānīh  ud halagīh ud ān šāyendagīh  ō duš-āgāhīh  wardēd
50.7	ud dānišn [K43_168r] ud hunar ud šāyendagīh armēšt  paydāg bawēd ∵

MX.51
51.1/1	pursīd dānāg ō mēnōy ī xrad kū
51.2	ēzišn  ī yazdān ud spāsdārīh ī pad nēkīh ī az yazdān čiyōn abāyēd kerdan ∵
51.3/2	ud petītīgīh  ī pad ruwān-bōxtārīh čiyōn kunišn ∵

51.4/3	mēnōy xrad passox kerd kū
51.5	ēzišn ī yazdān ān weh  ī  pad ēn abēzag weh-dēn ī mazdēsnān kunēnd
51.6/4	u-š bun wehīh ud rāstīh ud abē-gumānīh  ī  pad yazdān.
51.7/5	ud pad andak ud was ī mad estēd andar yazdān spāsdār  būd
	ud pad šnūmagān ud ābādīh ī az yazdān menīdan ud spās dāštan  ∵
51.8/6	ud  ka-iz az Ahrimen ud dēwān škeftīh ud anāgīh abar rasēd pad xīr ī yazdān warōmand nē
būdan  ∵

51.9	ud spāsdārīh ī andar yazdān nē kāhēnīdan  ∵
51.10/7	ud harw wizend ī ǰahēd abāz ō stahmagīh ī Ahrimen ud dēwān dādan ∵
51.11/8	ud nēkīh ud sūd ī xwēš pad ziyān ī anīy kas nē xwāstan
51.12	ud pad dāmān ī [K43_168v] Ohrmazd aboxšāyišnīg  būd
51.13/9	ud pad kār ud kerbag tuxšāg ud kōšišnīg (būdan)
51.14	nāmčišt pad pahrēz ī āb ud ātaxš (ud urwar) wēš tuxšīdan ∵
51.15/10	ud pad ēn abē-gumān  būd kū
		yazdān ō mardōmān  bē nēkīh ēnyā tis-iz ǰuttarīh nē   dahēnd ∵
		ud Ahrimen ud dēwān bē anāgīh ēnyā ēč nēkīh nē  dahēnd ∵

51.16/11	ud  petītīg būd rāy mādagwar tis ēn kū wināh nē kunēd  xwēš-kāmīhā
51.17/12	ud agar a-dānīh ayāb wastārīh  ud duš-āgāhīh rāy wināh-ēw ǰahēd
		ēg pēš  ī dastwarān ud wehān pad petīt  bawēd
51.18/13	ud pas az ān (ka) nē kunēd
	ēg ān wināh  ī-š kerd estēd az tan ī ōy ēdōn ēwārag  bawēd
51.19	čiyōn wād ān ī staft-tag ka tēz ud saxt  āyēd
	ud dašt ēdōn frāz  mālēd kū harw giyāgīzag-ēw ud tis-ēw ī ān gyāg kaft  estēd bē
barēd  ∵ [K43_169r]

MX.52
52.1/1	pursīd dānāg ō mēnōy ī xrad
52.2	kū namāz ud stāyišn ī yazdān čiyōn kunišn ∵

52.3/2	mēnōy ī xrad passox kerd kū
52.4	harw rōz 3 bār padīrag xwaršēd  ud mihr čiyōn pad āgenēn rawēnd estād  (namāz ud
stāyišn kunišn)
52.5	ud hamgōnag māh ud ātaxš warahrān  ayāb ātaxš ī ādarōg bāmdād ud nēmrōz ud ēbārag
namāz ud stāyišn kerd
52.6	ud spāsdār būd  ∵
52.7/3	ud agar pargast  andar yazdān ī mēnōyān ud gētīyān ud mardōmān  ud stōrān ud gāwān ud
gōspandān  ud sagān ud sag-sardagān ud abārīg dām ud dahišn ī Ohrmazd ī xwadāy wināh-
ēw ayāb frōd-mānd-ēw ǰast  (estēd)
52.8	pēš  ī xwaršēd  ud  mihr ud māh ud ātaxš ī Ohrmazd abaxš ud pašēmān  ud pad
petīt  būd
52.9	ud wināh wizārišn rāy čand weh šāyēd kerbag warzīdan ∵

MX.53
53.1/1	pursīd dānāg ō mēnōy ī xrad kū
53.2	čē rāy ka duš-āgāh mard ka-š āfrāh awiš barēnd  frahang ud āfrāh ī [K43_169v] dānāgān ud
wehān ēdōn pad āz  wēš dārēd kū awiš hammōxtan  dušwār ∵

53.3/2	mēnōy ī xrad passox kerd kū
53.4	ēd rāy čē duš-āgāh mard duš-āgāhīh ī xwēš pad menišn ēdōn weh dārēd čiyōn dānāg dānāgīh ī xwēš
pad menišn ∵

MX.54
54.1/1	pursīd dānāg ō mēnōy ī xrad kū
54.2	čē rāy ōy ī wad-gōhr mard wehān nē dōst ud an-abzār mard abzārōmandān  ∵

54.3/2	mēnōy ī xrad passox kerd kū
54.4	ēd rāy čē ōy ī wad-abzār mard harw  gāh az abzārōmandān bīm
54.5	kū-mān pad hunar ud abzār ēranǰēnd
	ud az ān bahrag (rāy) pēš  wehān ud hamēmālān  šarmgenīh  abar rasēd ∵
54.6/3	ud wad-gōhr (mard) ēd rāy wehān nē dōst bawēnd čē-šān zamān ī pad abesīhēnišn  ud
zanišn  az dast ī wehān bawēd ∵

MX.55
55.1/1	pursīd dānāg ō mēnōy ī xrad kū
55.2	ēn kōfīhā ud drayā’īhā  ī pad  [K43_170r] gēhān čē rāy  kerd estēd ∵

55.3/2	mēnōy ī xrad passox kerd kū
55.4	ēn kōfīhā ī pad gēhān ast ī wād-hangēxtār ud ast ī abāz-dāštār
55.5	ud ast ī gyāg  ud rāyēnāg ud nišēm ud awestām ī abr ī wārendag
55.6	ud ast ī zadār ī Ahrimen  ud dēwān ud dāštār ud zīyēnīdār ī dām ud dahišn ī Ohrmazd ī xwadāy
∵
55.7/3	ud ēn drayā  ī pad gēhān pānagīh-kerdārīh ud zīyēnīdārīh  ī  dām ud dahišn ī xwēš rāy
dādār Ohrmazd az kanār ī Harborz kerd estēd ∵

MX.56
56.1/1	pursīd dānāg ō mēnōy ī xrad kū
56.2	čē rāy ka mēnōyān ud gētīyān dānišn ud kār-āgāhīh  harw 2 band ō tō paywast ∵

56.3/2	mēnōy ī xrad passox kerd kū
56.4	ēd rāy čē az fradom man  kē āsn-xrad ham az mēnōyān ud gētīyān abāg Ohrmazd būd ham ∵
56.5/3	ud dādār Ohrmazd mēnōy ud gētīy-dahišnān  yazdān ud abārīg hamāg dām ud dahišn
		pad nērōg [K43_170v] ud tagīgīh ud dānāgīh ud kār-āgāhīh  ī āsn-xrad
	āfrīd ud dād  ud dārēd ud rāyēnēd ∵

56.6/4	ud pad fraškerd sar abesīhēnīšn  ud zanišn ī Ahrimen u-š  wišūdagān pad xrad nērōg
abērtar šāyēd kerdan ∵
56.7/5	ud Sōšāns abāg Kay-Husrōy ud awēšān kē ristāxēz ud tan ī pasēn kunēnd  nērōg ud ayārīh ī
xrad rāy abērtar kerdan šāyēnd ∵

56.8/6	ud  dānišn ud kār-āgāhīh ī gētīy ud frahang ud hammōzišn ī pad harw pēšag ud hamāg
rāyēnīdārīh ī āwāmīgān pad xrad bawēd ∵
56.9/7	ud ruwān ī ahlawān pad bōxtan ī az dōšox ud madan ī ō wahišt ud  Garōdmān nērōg ud pānagīh
ī xrad rāy abērtar rasēnd ∵
56.10/8	ud mardōmān  pad gētīy weh-zīyišnīh ud rāmišn ud hu-srawīh  ud harw nēkīh pad nērōg ī
xrad šāyēd xwāstan ∵
56.11/9	ud tōm ī mardōmān  ud stōrān ud gāwān ud gōspandān ud abārīg-iz harw dām ud dahišn ī
Ohrmazd ī xwadāy dāštan nišāstan ī [K43_171r] andar aškom
	ud  ka az gursagīh  ud tišnagīh  bē nē mīrēnd ud paydāg kerdan ī-šān xwarišn andar
aškom ud baxšišn  ud pazzāmišn ī hannāmān <ywl’wylyh>  ud meh-ōzīh  ī pad
zōr ī xrad rāy abērtar kunīhēnd  ∵

56.12/10	 ud  winnārišn ī  zamīg ud gumēzišn ī āb andar zamīg ud rōyišn ud waxšišn ī urwar ud
rang ī gōnag gōnag ud bōy ud mizag  ud xwašīh ī tis tis pad xrad abērtar baxt ud kerd estēd
∵
56.13/11	ud winnārišn ī Harborz pērāmōn  gēhān ud paydāgēnīdan ī haft-kišwar zamīg ud āsmān
azabar  kōf ī Harborz
	ud rawišn  ī xwarxšēd  ud māh ud 12 axtarān  ud 6 gāh ī gāhānbār ud 5 gāh ī
frawardīgān
	ud wahišt ī pad humad-gāh ud hūxt-gāh ud huwaršt-gāh  ud hamāg-xwāhrīh ī  Garōdmān ī
pahlom
	ud widarg ī mēnōyān ud gētīyān ud  puhl ī Čandwar  pad nērōg ī xrad kerd ud baxt
estēd ∵

56.14/12	ud  abr ī māwēnag  āb az zrēy  stadan  ud pad andarwāy [K43_171v] rāyēnīdan
ud paymānīgīhā srešk  srešk ō zamīg waštan

	ud bē dānistan  ī  dām ī Ohrmazd (ud Ahrimen) čiyōnīh ī wahišt ud dōšox
	ud xwābarīh ī Ohrmazd ī xwadāy ud amahrspandān ud abārīg yazdān abar dāmān ī xwēš ∵
	ud zadārīh ud marnǰēnīdārīh ī Ahrimen ud dēwān abar dāmān ī Ohrmazd pad nērōg abērtar  ī
xrad šāyēd dānistan ∵
56.15/13	ud dēn ī weh ī mazdēsnān ud  gōwišn ud čāšišn ī mēnōyān
	ud škastan ī dēwān kālbod  ī gētīyīg  ud  a-paydāg  kerdan ī az wēnišn ī
mardōmān  pahlomtom abzār ī xrad rāy abērtar kirīhist  ∵
56.16/14	ud kōxšīšn-iz  ud kārezār ī Ērān abāg an-ērān
	ud zanišn ī Ahrimen ud dēwān pad nērōg ī xrad šāyēd kerdan ∵

56.17/15	āb-iz ī nihānīg azēr zamīg xwarxšēd-nigerišn  kerdan ud  ō warz ud ābādānīh ud sūd ud
āsānīh ud rāmišn ī mardōmān  ud stōrān ud gāwān ud gōspandān pad nērōg  ī xrad
šāyēd burdan  ∵

56.18/16	dard [K43_172r] ud wēmārīh ī mardōmān ud stōrān ud gāwān ud gōspandān ud abārīg gyānwarān bē
šnāxtan •
	ud dārūg ud darmān ud tan-drīstīh ud āsānīh awiš burdan nērōg ī xrad rāy abērtar šāyēnd kerdan ∵

56.19/17	ud harw mardōm kē az xrad bahrwarīh wēš ēg-iš wahišt bahr abērtar (windēnd) ∵
56.20/18	ud Wištāsp-iz ud Zardušt ud Gayōmard ud abārīg awēšān kē az wahišt bahr abērtar (windād) wēš
awiš madārīh ī xrad rāy ∵
56.21/19	ud J̌am ud Frēdōn ud Kāy-Us ud abārīg awēšān xwadāyān kē az yazdān  warz ud tagīgīh
(wēš) windād  čiyōn Wištāsp
	ud abārīg xwadāyān kē  az dēn bahrwarīh būd ud nē madan ī awēšān ō dēn
	ud pad-iz ān ī ka andar xwēš xwadāy an-espās būd hēnd kem awiš madārīh ī xrad rāy ∵
56.22/20	ud Ahrimen-iz ud dēwān ōy mard wēš frēbēnd  ud ō dōšox nayēnd  kē az xrad driyōštar ud
pad xēm sabuktar ∵

56.23/21	ud paydāg kū [K43_172v] ōy kē  pad xēm nēk ud barišn  nēk ēg-iš spās az xrad dārišn
∵
56.24/22	čē paydāg kū Ahrimen ō Zardušt drāyist kū
		agar az ēn dēn ī weh ī  mazdēsnān abāz ēstē  ēg-it hazār sāl xwadāyīh  ī
gēhān  daham
56.25		čiyōn Wadagān dahībed Dahāg dād ∵
56.26/23	Zardušt purr-xradīh rāy xēm ud barišn ī frārōn (rāy) nē niyōxšīd  ud nē wiyābīhist pad ān
wiyābānīh ī gizistag Ganāy ī druwand frēftag ud wiyābān nē būd ∵
56.27/24	u-š ō Ahrimen guft kū
56.28	škennam  ud gugānam   u-t nigōnsār    kunam  kālbod  ī ašmāh
dēwān ud druzān ud ǰādūgān ud parīgān
		pad hōm ud  barsom ud dēn ī rāst ī weh kē  dādār Ohrmazd ō man čāšt  ∵
56.29/25	Ahrimen ka-š ān saxwan  āšnūd sturd  ud stōw būd
	ud ō dōšox dwārist ud dagrand zamān stard  estād ∵

56.30/26	ēn-iz paydāg kū Ohrmazd ka Ahrimen abāg-iš hāmōyēn  dām ud dahišn pad paymān
[K43_173r] frāz kerd  būd
	pas abāg hāmōyēn yazdān ud amahrspandān hanǰaman kerd
	u-š az ān ī xwēš xrad ābādīh guft ud hangārd ∵

56.31/27	ud ēn-iz paydāg kū
	9000 sāl ī fraškerd tā ristāxēz  ud tan ī pasēn hāmōyēn dām ud dahišn (pad) xrad dārēd ud
rāyēnēd ∵

56.32/28	ud ēn-iz paydāg kū
	ōy ī duš-āgāh ud wad-xēm mard ka was-iz  ō burzišn ud tuwāngarīh  ud pādixšāyīh
rasēd
	pas-iz pad ān nēkīh ud pādixšāyīh  burzīdan nē abāyēd ∵

MX.57
57.1/1	pursīd dānāg ō mēnōy ī xrad kū
57.2	čē rāy ka pādixšāy  ī duš-āgāh pādixšāyīh  rāy  ī-š ast
		duš-āgāhīh ud halagīh abāz ō dānāgīh ud hunarāwandīh wardēd ∵
57.3	ud driyōš  ī dānāg (ī a-wināh) driyōšīh rāy
		dānāgīh ud kār-āgāhīh  ī-š ast abāz ō halagīh ud abē-sūdīh  wardēd ∵

57.4/2	mēnōy ī xrad passox kerd kū
57.5	frēbišn  ud stahmagīh ī āz druz rāy
57.6		mardōmān  harw kē-š xwāstag ud tuwāngarīh  wēš [K43_173v] pad mardōmīh  ī ōy
saxwan  wēš gōwēnd ud kunišn ud kerdārīh abērtar hangārēnd
57.7/3	bē pad čašm ī yazdān ud amahrspandān driyōš ī a-wināh ud dānāg weh ud grāmīgtar kū pādixšāy ī
tuwāngar  ī duš-āgāh ∵

MX.58
58.1/1	pursīd dānāg ō mēnōy ī xrad kū
58.2	čē āhōg ī āsrōnān
58.3	ud čē āhōg ī artēštārān
58.4	ud čē āhōg ī wāstaryōšān
58.5	ud čē āhōg ī hutuxšān ∵

58.6/2	mēnōy ī xrad passox kerd kū
58.7	āhōg ī  āsrōnān ahlomōγīh ud āzwarīh ud framōšīdārīh ud sūdagīh ud xwurdag-nigerišnīh ud
duš-wurrōyišnīh ī pad dēn ∵
58.8/3	ud  āhōg ī  artēštārān stahmagīh ud zadārīh ud mihrōdruǰīh ud an-aboxšāyāwandīh  ud
daxšīh ud āzardanīh ud tar-menišnīh ∵
58.9/4	ud āhōg ī wāstaryōšān duš-āgāhīh  ud čašm-arēškīh  ud wad-xwāhīh ud kēnwarīh ∵
58.10	ud  āhōg ī hutuxšān duš-wurrōyišnīh  ud an-espāsīh ud abārōn-drōzišnīh ud tundīh ud
duš-ēwāzīh ∵ [K43_174r]

MX.59
59.1/1	pursīd dānāg ō mēnōy ī xrad kū
59.2	mardōm  pad wehīh ud wattarīh kadām āšnāgtar ∵

59.3/2	mēnōy ī xrad passox kerd kū
59.4	mardōm  kē-š nišast ud kār abāg wattarān  u-š nām pad hu-srawīh ud wehīh barēnd
		mard pad wehīh ān āšnāgtar ∵
59.5/3	ud ān kē-š nišast ud kār abāg wehān  u-š nām pad dusrawīh   ud wattarīh  barēnd
		mard pad wattarīh ān āšnāgtar ∵
59.6/4	čē guft estēd kū
59.7	kē abāg wehān paywandēd wehīh (abāg bē āwarēd)
59.8	ud kē abāg wattarān paywandēd wattarīh abāg bē  āwarēd
59.9	ēdōn čiyōn wād ī ka ō gandagīh pahikafēd gandagīh (abāg bē āwarēd)
59.10	ud ka ō hu-bōyīh pahikafēd hu-bōyīh (abāg bē āwarēd)
59.11	pas dān  kū
59.12	ān kē kār abāg wehān wehīh padīrēd
59.13	ud kē kār abāg wattarān wattarīh (padīrēd)
59.14	bē pas-iz  harw 2 pad uzmāyišn dārišn ∵

MX.60
60.1/1	pursīd dānāg ō mēnōy ī xrad kū
60.2	rad ī mardān kē rad ī zanān kē
60.3	ud rad ī aspān kē [K43_174v] ud  rad ī wāyēndagān kē
60.4	(ud rad ī gāwān kē) ud rad ī dadān kē ud  rad ī ǰōrdāyān kē ∵

60.5/2	mēnōy ī xrad passox kerd kū
60.6	mard ī dānāg ī dēn āstawān ī hu-spās ī rāst-gōwišn abar hamahlān rad ∵
 60.7/3	zan ī ǰuwān ī drīst-gōhr ī awestwār  ī hu-sraw ī hu-xēm ī kadag-abrōz kē šarm ud bīm nēk
	ud  xwēš pid  ud niyāg ud šōy ud sālār dōst
	ud hu-čihr  ud meh-kūn abar zan(ān) ī xwēš hamahlān rad ∵
60.8/4	gāw ī xwarrahōmand ī burz-gōš  ī ramagōmand abar gāwān rad ∵
60.9/5	čihrāb murwān rad ∵
60.10/6	asp ī arwand aspān rad ∵
60.11/7	xargōš dadān rad gandum  ǰōrdāyān  rad ∵

MX.61
61.1/1	pursīd dānāg ō mēnōy ī xrad
61.2	kū Kang-diz kū gyāg estēd ∵
61.3/2	war ī ǰamkard kū kerd estēd ∵
61.4/3	tan ī Sām  kū gyāg nibayēd ∵
61.5/4	ud  mānišn ī Srōš kū ∵.
61.6/5	xar ī 3-pāy kū gyāg estēd ∵
61.7/6	hōm ī rist-ārāstār kē rist padiš wirāyēnd ud tan ī pasēn padiš kunēnd  kū rust estēd  ∵
61.8/7	Gōbedšāh  pad kadām  [K43_175r] gyāg (estēd) ∵
61.9/8	Kar-māhīg pad čē kār gumārd estēd ∵
61.10/9	Sēn-murw āšiyān  kū  dārēd ∵
61.11/10	Čīnāmrōš kū gyāg nišinēd u-š kār čē ∵

61.12/11	mēnōy ī xrad passox kerd kū
61.13	Kang-diz pad ōšastar  rōn nazdīk ō Sadwaēs  gumārd estēd
61.14	pad wimand ī Ērānwēz ∵

61.15/12	ud war ī J̌am-kerd pad Ērānwēz azēr zamīg kerd estēd ∵
61.16/13	ud harw ēwēnag tōm  ī hamāg dām ud dahišn ī Ohrmazd ī xwadāy  az mardōm  ud
stōr ud gōspand ud wāyendag harw čē wehtar ud pad-wizīntar ō ānōh burd  estēd ∵
61.17/14	ud harw 40 sāl az  zan-ēw ud mard-ēw ī ān gyāg hēnd frazend-ēw zāyēd
61.18	u-šān zīndagīh 300 sāl
61.19	u-šān dard ud petyārag kem ∵

61.20/15	ud tan ī Sāhm  pad dašt ī Pēšānsīy  nazdīk ō kōf ī Damāwand (estēd) ∵
61.21/16	ud pad ān dašt bē ǰōrdāy  ud xwarišnīg tis ī   kārēnd ud drūnēnd ud pad-iš zīyēnd tā
		anīy drūnāy  ud draxt  [K43_175v] ud urwar nēst
61.22	u-š zargōnīh frayist <dlymk> ∵
61.23/17	ud yazdān ud amahrspandān tan ī Sāhm rāy 9 ud 90  ud 900 ud 9000 ud 9 bēwar frawahr  ī
ahlawān pad panāgīh gumārd  estēnd
61.24		kū-š dēwān ud druzān nē wināhēnd  ∵

61.25/18	māništ ī Srōš frayist pad Arzah  ud pas pad-iz  Sawah ud hamāg gēhān ∵

61.26/19	xar ī 3 pāy  mayān zrēy  ī Warkaš nišīnēd ∵
61.27/20	ud hāmōyēn  āb ī ō nasāy ud daštān ud abārīg hixr (ud rēmanīh) wārēd
	ka ō xar ī 3 pāy rasēd hāmōyēn pad wēnišn  pāk ud yōǰdahr kunēd  ∵

61.28/21	ud hōm ī rist-wirāstār pad zrēy ī Warkaš andar ān ī zofāytom gyāg rust estēd ∵
61.29/22	u-š 9 ud 90  ud 900 ud 9000 ud 9 bēwar frawahr ī ahlawān pad  panāgīh gumārd
estēnd
61.30/23	u-š Kar-māhīg  pērāmōn hamē gardēd u-š wag ud abārīg xrafstar aziš abāz  dārēd  ∵

61.31/24	Gōbedšāh  [K43_176r] pad Ērānwēz andar kišwar ī Xwanīrah (estēd)
61.32	ud az pāy tā  nēm-tan gāw ud az nēm-tan tā  azabar mardōm
61.33	ud hamwār  pad drayā-bār  nišinēd
61.34	ud ēzišn  ī yazdān hamē kunēd  ud zōhr ō  zrēy hamē  rēzēd
61.35	kē rāy pad ān zōhr-rēzišnīh a-mar xrafstar andar zrēy bē mīrēnd ∵
61.36/25	čē agar pargast  ōy  ān ēzišngarīh  nē kunēd ud ān zōhr ō ān zrēy nē rēzēd  kū ān
a-mar xrafstar bē (nē) abesīhēd
	ēg  ⎧hamē ka wārišn   wārād  xrafstar ēdōn wārēd  čiyōn wārān ∵

61.37/26	Sēn-murw āšiyānag  pad Wan ī  ǰud-bēš ī was-tōhmag
61.38	ud hamē ka abar āxēzēd 1000 tāg  az ān draxt  bē rōyēd
61.39	ud ka nišīnēd 1000 tāg bē škennēd u-š tōm aziš ōsānēd .

61.40/27	ud Čīnāmrōš murw ham (pad) ān nazdīkīh nišīnēd
61.41	u-š kār ēn kū ān tōm  ī az Wan ī was-tōhmag ī ǰud-bēš ōsānēd ōy čīnēd
	ud ānōh kū Tištar āb  stānēd  parganēd
61.42	kū [K43_176v] tā Tištar āb abāg ān harwistīn tōm stānād  ud  abāg ān wārān pad gēhān
wārād ∵

MX.62
62.1/1	pursīd dānāg ō mēnōy ī xrad kū
62.2	kadām ān kerbag ī az (harw) kerbagān  meh ud weh (ud arzōmandtar)
	u-š tis-iz (ranǰ ud) uzēnag pad kār nē abāyēd ∵

62.3/2	mēnōy ī xrad passox kerd kū
62.4	andar yazdān  (ud wehān) spāsdār būd
62.5	ud  harw kas rāy nēkīh xwāstan
62.6	(ud andar harw gāh ud zamān Ohrmazd pad dādārīh ud Ahrimen pad marnǰēnīdārīh menīdan ud
andar ayād dāštan
	ud pad astīh ī yazdān ud dēn ud ruwān ud wahišt ud āmār ī pad Sidōš ud būdan ī ristāxēz ud tan ī
pasēn abē-gumān būdan ∵
	mādagwartom) ēn az harw kerbag meh ud weh u-š ēč (ranǰ ud) uzēnag  pad kār nē abāyēd ∵
	drōdīh  ud baxtagīh  ∵
-->
